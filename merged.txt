
دانشگاه شهید بهشتی

آيين نامه و مقررات آموزشي
برای دانشجويان کارشناسي 
ورودي 1393 و بعدآن



دانشکده مهندسی و علوم کامپیوتر
نیمسال اول 96-1395
آیین نامه آموزشی
دور ه های کاردانی و کارشناسی (پیوسته و ناپیوسته )
مقدمه
 به استناد بندها    2، 8 و12 ماده 3 آیین نامه شورای عالی برنامه ریزی آموزشی وزارت علوم ، تحقیقات و فنآوری (مصوب 28/7/93) ، آیین نامه زیر تدوین و به اجرا گذاشته می شود : 
ماده 1—هدف
هدف از تدوین این آیین نامه ، تنظیم امور آموزش دانشگاه برای تربیت نیروی انسانی متخصص ، متعهد، و متناسب با نیازهای جامعه و ایجاد هماهنگی در فعالیت های آموزشی دانشگاه ها و موسسه های  آموزش عالی کشور و استفاده بهینه از ظرفیت های موجود در ارتقای کیفیت آموزشی  دانشجویان است.
ماده 2. تـعاریـف
1 . وزارت :  منظور وزارت علوم ، تحقیقات و فناوری است.
2. دانشگاه :  منظورهر یک از دانشگاهها و موسسه های  آموزش  عالی و پژوهشی (اعم از دولتی و غیر دولتی ) است که دارای مجوز تاسیس از مراجع ذی ربط بوده و مجری هریک از دوره های کاردانی ، کارشناسی ناپیوسته و کارشناسی پیوسته هستند. 
3 . آموزش رایگان : منظورآموزش دانشجو در طول سنوات مجاز دوره تحصیلی بدون پرداخت هزینه در دانشگاه هایی است که از بودجه عمومی دولت استفاده می کنند.
4 . دانشجو : فرد ی است که در یکی از دوره های آموزش عالی برابر ضوابط معین ، پذیرفته شده ، ثبت نام کرده و مشغول به تحصیل است.  
5 . حضوری : منظور شـیوه ای از آموزش است که دانشجو به صورت تمام وقت در فعالیت های آمـوزشی دانشگاه شـرکت می کند. 
6 . غیر حضوری :  منظور شیوه ای از آموزش است که حضور فیزیکی دانشجو در فعالیت های آموزشی الزامی نیست. 
7. نیمه حضوری : منظور شیوه ای از آموزش است که بخشی از آن به صورت حضوری و بخشی از آن به صورت غیر حضوری انجام می شود.
8 . راهنمای آموزشی : عضو هیات  علمی آگاه و مسلط به امور آموزشی است که از سوی دانشگاه انتخاب می شود تا راهنمای  تحصیلی دانشجوی از تاریخ ورود تا دانش آموختگی باشد.
9 . برنامه درسی : منظور مجموعه به هم پیوسته ای از دروس هر رشته تحصیلی است که هدف مشخصی را دنبال می کند و برنامه آن توسط شورای عالی به تصویب رسیده است. 
10. واحد درسی : میزان درسی است که مفاد آن برای  هر واحد نظری 16 ساعت،  عملی یا آزمایشگاهی 32 ساعت، کارگاهی یا عملیاتی میدانی  (بازدید علمی ) 48ساعت، کارورزی یا کار درعرصه 64 ساعت و کار آموزی 120 ساعت در طول یک نیمسال تحصیلی یا دوره تابستانی و طبق برنامه درسی مصوب اجرا می شود.. 
11 . درس جبرانی : درسی است که به تشخیص گروه آموزشی ، گذراندن آن برای رفع کمبود دانش یا مهارت دانشجو ، در آغاز دوره تحصیلی مربوط ضروری است.
12 . رشته تحصیلی : یکی از شعب فرعی از گروه های علمی است که به لحاظ موضوع کاملا مشخص است و از موضوعات گروههای علمی دیگر متمایز بوده و حداقل به یک کارایی مشخص می انجامد.
13 . گرایش تحصیلی : هر یک از شعب یک رشته تحصیلی که ناظر بر تخصص آن باشد ، که اختلاف دروس در دو گرایش از یک رشته نباید از 7 درصد کل واحد های رشته کمتر واز 30 درصد کل واحدها بیشتر باشد.
14 . دوره کاردانی پیوسته : دوره تحصیلی است که پس از دوره متوسطه آغاز می شود و شامل دانش آموختگانی است که بدون گذراندن دوره پیش دانشگاهی  وارد دوره کاردانی شده و حداقل با گذراندن 68 واحد درسی طبق برنامه درسی مصوب به دریافت مدرک کاردانی منتهی می شود.
15 . دوره کاردانی ناپیوسته : دوره تحصیلی است که پس از دوره متوسطه آغاز می شود و شامل دانش آموختگانی است که با  گذراندن دوره پیش دانشگاهی وارد دوره کاردانی شده و حداقل با گذراندن 68 واحد درسی طبق برنامه درسی مصوب به دریافت مدرک کاردانی منتهی می شود. 
16 . دوره کارشناسی پیوسته : دوره تحصیلی است که پس از دوره متوسطه آغاز می شود و حداقل با گذراندن 130 واحد درسی طبق برنامه درسی مصوب به دریافت مدرک کارشناسی منتهی می شود.
17 . دوره کارشناسی ناپیوسته : دوره تحصیلی است که پس از دوره کاردانی (پیوسته و ناپیوسته )  آغاز می شود و حداقل با گذراندن 68 واحد درسی طبق برنامه درسی مصوب به دریافت مدرک کارشناسی منتهی می شود.
18 . گروه آزمایشی: مجموعه رشته های مختلف تحصیلی در دوره متوسطه است که با توجه به مواد آزمونی مشترک ،دسته بندی میشود. 
19 . گروه آموزشی : بنیادی ترین واحد سازمانی دانشگاهی متشکل از تعدادی عضو هیات  علمی دارای تخصص مشترک در یک رشته علمی است که با ایجاد و راه اندازی آن رشته تحصیلی ، در دانشگاه تشکیل می شود. 
20 . شورای آموزشی : یکی از شوراهای تـخصصی اولین سطح سیاسگذاری بخشی دانشگاه می باشد که در حوزه معاونت آموزشی و تحصیلات تکمیلی به ریاست معاون آموزشی تشکیل می شود و نسبت به سیاستگذاری و برنامه ریزی به منظور ایجاد هماهنگی در امور اجرایی در بخش مربوط و ارائه به شورای دانشگاه و هیات رئیسه اقدام می نماید . شـورای آموزشی می تواند اختیارات مشخص شده در این  آیین نامه را به گروه آموزشی یا کمیته منتخب تفویض کند.
21 . دانش آموخته : فردی است که یکی از دوره های تحصیلی را با موفقیت به پایان رسانده و برابر ضوابط معین ،گواهی یا مدرک تحصیلی مربوط را دریافت کرده باشد.
22 . نیمسال تحصیلی : هر نیمسال تحصیلی  شامل 16 هفته آموزش و دو هفته امتحانات پایانی است .
23 . دوره تابستان شامل 6 هفته آموزش و یک هفته امتحانات پایانی است.
.ماده 3 ــ شرایط عمومی و اختصاصی ورود به دوره 
3-1. داشتن شرایط عمومی ورود به آموزش عالی برابر مصوبات وزارت
3-2. احراز تواتمندی علمی مطابق مقررات ورزات.
ماده 4 ـ نحوه اجرای دوره
آموزش در دانشگاه مبننی بر نظام واحدی و به زبان فارسی انجام می شود.
تـبصره : دانشگاه اختیار دارد در صورت توانایی ، برنامه درسی مصوب شورای عالی برنامه ریزی آموزشی را منحصرا برای دانشجویان خارجی در صورتی که به حدنصاب لازم برای تشکیل کلاس برسد با رعایت ضوابط و مقررات مربوط ، به زبان انگلیسی ارائه نماید.
ماده 5 ـ دانشگاه موظف است ، برنامه های آموزشی و درسی مصوب شورای عالی برنامه ریزی آموزشی وزارت را برای دوره ای که در آن با مجوز شورای گسترش آموزش عالی دانشجو پذیرفته است، اجرا نماید.
تـبصره : دانشگاه اختیار دارد حداکثر ده درصد از واحدهای درسی هر دوره را با اولویت دروس پایه و عمومی به جز دروس مـجموعه مـعارف اسـلامی و فـارسی عمومی به صورت الکترونیکی (مجازی) با تاکید بر مـحتوای الکترونـیکی و رعـایت استاندارد های مـصوب وزارت ارائه نماید.
ماده 6 ـ دانشگاه موظف است ، برای هدایت تحصیلی دانشجو از زمان پذیرش ، یکی از مدرسان مرتبط با رشته تحصیلی دانشجو را به عنوان راهنمای آموزشی تعیین و اعلام کند.
ماده 7 ـ دانشجو در هر نیمسال تحصیلی لازم است حداقل 12 و حداکثر 20 واحد درسی انتخاب کند .حداکثر واحد مجاز انتخابی در دوره تابستان 6 واحد درسی است.
تـبصره 1: اگر میانگین نمرات  دانشجویی در یک نیمسال حداقل 17 باشد،در اینصورت دانشجو با تایید گروه آموزشی در نیمسال تحصیلی بعد می تواند حداکثر تا 24 واحددرسی اخذ نماید.
تـبصره 2 . چنانجه دانشجو در نیمسال آخر برای دانش آموختگی ، حداکثر 24 واحد درسی باقی داشته باشد ، بشرطی که میانگین کل وی بالای 10 باشد ،می تواند تا 24 واحد درسی اخذ نماید.
تـبصره 3 . در شرایط خاص که دانـشجو با گذراندن حداکثر 8 واحد درسی دانـش آمـوخته شود، با تـایید گروه آمـوزشی ، می تواند واحدهای مذکور را در دوره تابستان اخذ نماید.
تـبصره 4 . دانشجو همزمان نمی تواند از مفاد تـبصره 2 و 3 این ماده استفاده کند.
تبـصره 5 . در صورتی که واحدهای انتخابی یا باقیمانده دانشجو در پایان هر نیمسال به تشخیص گروه آموزشی ، بنا به دلایل موجه و خارج از اراده دانشجو به کمتر از 12 واحد درسی برسد دراینصورت این نیمسال به عنوان یک نیمسال کامل در سنوات تحصیلی وی محسوب می شود ، اما در مشروط شدن یا ممتاز شدن دانشجو (موضوع تبصره 1 همین ماده ) بی تاثیر است(به عبارت دیگر در شرایط مذکور ، اگر میانگین دانشجو کمتر از 12 شد مشروط نیست و اگر 17 و بالاتر شد ممتاز محسوب نمی شود.)
ماده 8 ـ در صورتی که دانشجو در آخرین نیمسال تحصیلی برای دانش آموختگی حداکثر دو درس نظری داشته باشد، با تایید گروه آموزشی و با رعایت سقف واحدهای آن نیمسال (موضوع تبصره های 2و 3 ماده 7 ) می تواند دروس را به صورت معرفی به استاد در آن نیمسال یا دوره تابستان بگذراند.
تـبصره : چنانجه دانشجویی قبلا یک درس عملی – نظری را اخذ ولی نمره قبولی کسب نکند اما دوره عملی درس فوق را گذرانده باشد، می تواند با رعایت مفاد این ماده ، بخش نظری آن درس را به صورت معرفی به مدرس اخذ نماید.
ماده 9 ـ چگونگی و ترتیب ارائه تمامی  دروس هر دوره و هر رشته با رعایت پیش نیاز (تقدم و تاخر) هر درس طبق برنامه درسی مصوب برعهده گروه  آموزشی است.
تـبصره : دانشجو در آخرین نیمسال تحصیلی از رعایت مقررات مربوط به این ماده  مـعاف است.
ماده 10 ـ تعداد واحدهای جبرانی با تشخیض گروه آموزشی صرفا برای دوره کارشناسی ناپیوسته حداکثر 6 واحد می باشد و نمره دروس جبرانی در میانگین نیمسال و کل محاسبه نمی شود.
تـبصره :  دانشگاه اختیار دارد برای دانش آموئختگان دوره کاردانی پیوسته (فاقد مدرک پیش دانشگاهی )که معدل کل آنها زیر 14 است و در دوره کارشناسی ناپیوسته در رشته غیر مرتبط (به تشخیص گروه آموزشی ) پذیرفته شده اند حداکثر 20 واحد درسی جبرانی ارائه کند . نمره این دروس در میانگین نیمسال و کل محاسبه نمی شود.
ماده 11 ـ آموزش  رایگان برای هر دانشجو ، در هر دوره تحصیلی صرفا یکبار و در یک رشته تحصیلی امکان پذیر است .
ماده 12 ـ  دانشجوی مشمول آموزش رایگان در دانشگاههای دولتی ، در صورت حذف یا عـدم کسب نـمره قبولی در هر درس ، برای انتخاب مجدد آن درس ، در صورتی که سنوات مجاز تحصیلی دانشجو تمام شده باشد، مـوظـف به پرداخت هزینه مربوط طبق مصوبه هیات امنای دانشگاه می باشد.
ماده 13- دانشجـوی مشمول این آیین نامه می تواند در دوره های غیر حضوری که منتهی به مدرک تحصیلی می شود. مـطابق مصوبات مربوط به صورت همزمان تحصیل کند.
تـبصره : تـحصیل همزمان دانشجویان  استعدادهای درخشان براساس مـصوبات شورای هـدایت استعدادهای درخشان وزارت انجام می شود.
ماده 14 - برنامه ریزی و تصمیم گیری در باره چگونگی و حذف و اضافه ، حذف اضطراری دروس، اعلام و ثبت نمره ، تاریخ تجدید نظر و غیره طبق شیوه نامه اجرایی مصوب شورای آموزشی دانشگاه انجام می شود. 
ماده 15- مدت مجاز تحصیل  در دوره های کاردانی( اعم از پیوسته و ناپیوسته )و کارشناسی ناپیوسته دو سال ودر دوره های کارشناسی پیوسته چهار سال است.
تـبصره 1 : دانشگاه اختیار دارد در شرایط خاص و با تصویب شورای آموزشی دانشگاه ، حداکثر یک نیمسال برای دوره های کاردانی و کارشناسی ناپیوسته و حداکثر دو نیمسال برای دوره کارشناسی پیوسته ، مدت مجاز تحصیل را افزایش دهد. چنانچه دانشجو در این مدت دانش آموخته نشود از ادامه تحصیل محروم خواهد شد.
تـبصره 2 ـ هزینه افزایش سنوات تحصیلی طبق تعرفه مصوب هیات امناء دانشگاه از دانشجویان مشمول آموزش رایگان دریافت می شود.
ماده 16 ـ ارزیابی پیشرفت تحصیلی دانشجو در هر درس توسط مدرس آن درس و بر اساس حضور و فعالیت در کلاس ، انجام تکالیف و نتایج امتحانات انجام می شود و به صورت عدی از صفر تا بیست محاسبه می شود.
تـبصره 1 : بـرگزاری آزمون  کتبی برای دروس نظری الزامی است.

تـبصره 2 : نمرات دروس تمرین دبیری، کارآموزی و کارورزی، عملیات صحرایی، کار در عرصه و دروسی که در برنامه درسی مصوب ، با پروژه ارائه می شود، در صورتی که به تشخیص مدرس و تایید گروه آموزشی مربوط، تکمیل آنها در طول یک نیمسال تحصیلی میسرنباشد، ناتمام تلقی می شود. قطعی شدن نمره ناتمام طبق شیوه نامه ماده 14 انجام می شود.
ماده 17 ـ حضور دانشجو در تمام جلسات درس دوره های حضوری الزامی است. 
تـبصره 1 : اگر دانشجو در درسی بیش از 16/3 جلسات یا در جلسه امتحان پایان نیمسال آن درس غیبت کند، چنانچه غیبت دانشجو به تشخیص شورای آموزشی دانشگاه غیر موجه تشخیص داده شود، نمره آن درس صفر ودر صورت تشخیص موجه ، آن درس حذف می شود. در این صورت رعایت حدنصاب 12 واحد در طول نیمسال برای دانشجو الزامی نیست ولی نیمسال مذکور به عنوان یک نیمسال کامل جزو سنوات تحصیلی وی محسوب می شود.
تـبصره2 : در شرایط خاص ، حذف تمام دروس یک نیمسال تحصیلی با درخواست کتبی دانشجو وتایید شورای آموزشی دانشگاه قبل از شروع امتحانات وبا احتساب در سنوات تحصیلی امکانپذیر است.
تـبصره3 : دانشجو می تواند با رعایت  مفاد تبصره 1 این ماده ، در صورت اضطرار تا دو هفته قبل از شروع امتحانات پایان نیمسال ، صرفا  یک درس نظری را تایید گروه آموزشی حذف کند به شرط آن که تعداد واحدهای باقیمانده دانشجو کمتر از 12 واحد نشود.
ماده 18 ـ حداقل نمره قبولی در هر درس 10است . 
تـبصره1 ـ  دانشجویی که در هرنیمسال در یک یا چند درس نمره قبولی کسب نکند. چنانچه در نیمسال های بعدی ،درس یا دروس مذکور را با نمره قبولی بگذراند ، نمره یا تمام نمره های مردودی قبلی در ریز نمرات تحصیلی دانشجو ، فقط ثبت و باقی می ماند اما این نمره ها در محاسبه میانگین کل دوره بی اثر و صرفا آخرین نمره قبولی در آن درس ملاک محاسبه میانگین کل دوره خواهد بود.
تـبصره 2 ـ گذراندن دروس با استفاده از تبصره 1، صرفا برای محاسبه میانگین کل دوره تحصیلی در هنگام دانش آموختگی می باشد ومشروطی دانشجو در نیمسال های قبل را خنثی نمی کند.
تـبصره 3 ـ تسهیلات این ماده شامل دانشجویانی که به دلیل تقلب و یا حکم کمیته انضباطی ، نمره مردودی دریافت می کنند ، نمی شود.
ماده 19 ـ چنانچه میانگین نمرات دانشجو  در هر نیمسال تحصیلی کمتر از12 باشد، دانشجو در آن نیمسال مشروط تلقی می شود. و در نیمسال بعدی  حداکثر می تواند تا 14 واحد درسی انتخاب کند.
تـبصره : چنانچه دانشجو در دوره کاردانی و کارشناسی ناپیوسته دو نیمسال و در دوره کارشناسی پیوسته 3 نیمسال اعم از متوالی یا متناوب مشروط شده باشد، از تحصیل محروم می شود.
ماده 20 ـ دانشجو می تواند با رعایت سنوات مجاز تحصیل ، در دوره کاردانی و کارشناسی ناپیوسته ، یک نیمسال و در دوره کارشناسی پیوسته  حداکثر دو نیمسال از مرخصی تحصیلی استفاده نماید.
تـبصره1 :  مدت مجاز مرخصی زایمان ، دو نیمسال تحصیلی و بدون احتساب در سنوات تحصیلی است.
تـبصره 2 : مدت مجاز مرخصی پزشکی، در صورت تایید پزشک معتمد دانشگاه و شورای آموزشی، حداکثر دو نیمسال تحصیلی و بدون احتساب در سنوات تحصیلی است.
تـبصره 3 :  بررسی سایر مصادیق مرخصی تحصیلی ( مانند ماموریت همسر یا والدین و...) حداکثر تا دو نیمسال تحصیلی  و بدون احتساب در سنوات مجاز ، در اختیار شورای آموزشی دانشگاه است .
تـبصره 4 : دانشجو می تواند با تشخیص شورای آموزشی دانشگاه از مجموع مرخصی های مذکور در این ماده و تبصره های مندرج در آن بهره مند شود.
ماده 21 ـ ثبت نام نکردن دانشجو در هر نیمسال تحصیلی ، انصراف از تحصیل محسوب می شود.
تـبصره : تصمیم گیری در مورد بازگشت به تحصیل دانشجوی منصرف از تحصیل بر عهده شورای آموزشی دانشگاه است.
ماده 22 ـ دانشجوی متقاضی انصراف از تحصیل ، باید درخواست انصراف خود را شخصا به صورت کتبی به اداره آموزش دانشگاه تسلیم کند. دانشجو مجاز است فقط برای یک بار و تا دو ماه از تاریخ ارائه درخواست تقاضای انصراف خود را پس بگیرد.در غیر اینصورت ، پس از انقضاء این مهلت حکم انصراف  از تحصیل وی صادر می شود.
ماده 23 ـ دانشجوی دوره های کاردانی و کارشناسی پیوسته با داشتن شرایط زیر می تواند از یک رشته یا گرایش به رشته یا گرایش دیگر تحصیلی در همان دانشگاه تغییر رشته یا گرایش دهد:
الف) وجود رشته یا گرایش مورد تقاضا ی دانشجو در دانشگاه،
ب) موافقت گروه آموزشی  مبدا و مقصد و با تایید شورای آموزشی دانشگاه،
ج) کمتر نبودن نمره  های اکتسابی دانشجو در آزمون سراسری گروه آزمایشی ذی ربط  از نمره آخرین فرد پذیرفته شده در آن رشته یا گرایش در دانشگاه ودر سال پذیرش با تایید سازمان سنجش آموزش کشور،
 د ) امکان ادامه تحصیل دانشجو در رشته یا گرایش جدید در سنوات مجاز باقیمانده،
تـبصره :  دانشجو صرفا در هر دوره تحصیلی برای یک بار می تواند با رعایت شرایط این ماده ، تغییر رشته یا گرایش دهد.
ماده 24 ـ  تغییررشته از دوره های پایین تر به دوره های بالاتر ، از غیر دولتی به دولتی ، از شبانه به روزانه ،از غیر حضوری به نیمه حضوری و حضوری ممنوع است ولی برعکس آن مجاز است.
تـبصره : تغییررشته دانشجویی که پذیرش وی در دوره از طریق بدون آزمون می باشد به رشته ها یی که پذیرش در آنها از طریق آزمون سراسری صورت گرفته باشد، ممنوع است.
ماده 25 ـ تغییر رشته دانشجو در دوره کارشناسی ناپیوسته ممنوع است ، اما تغییر گرایش با داشتن شرایط و ضوابط ذکر شده در ماده 23 امکان پذیر است.
*-ماده 26 ـ میهمانی و انتقال دانشجو مطابق آیین نامه میهمانی وانتقال دانشجویان دوره های کاردانی و کارشناسی دانشگاهها و موسسات آموزش عالی دولتی وغیر دولتی مصوب وزارت  انجام می شود.
ماده 27 ـ انتقال توام با تغییر رشته یا گرایش درصورت احراز  شرایط (موضوع مواد،25،26،27،28) و با کسب موافقت  دانشگاه  های مبداء و مقصد ، فقط برای یک بار امکان پذیر است.
ماده 28 ـ معادل سازی و پذیرش واحدهای درسی گذرانده شده دانشجو بر اساس دستورالعمل اجرایی مصوب شورای آموزشی دانشگاه امکان پذیر است.
تـبـصره 1 : به ازای هر 12 تا 20 واحد از دروس معادل سازی شده ، یک نیمسال از سنوات مجاز تحصیلی دانشجو کاسته می شود.
تـبـصره2 : معادل سازی دروس صرفا در شیوه های آموزشی هم عرض زیر صورت می گیرد:
الف ) واحدهای گذرانده دانشجوی حضوری به دوره های حضوری ، نیمه حضوری یا غیر حضوری،
ب) نیمه حضوری به نیمه حضوری و غیر حضوری،
ج) غیر حضوری به غیر حضوری،
ماده 29 – ملاک دانش آموختگی برای دوره های  کاردانی ،کارشناسی پیوسته و ناپیوسته داشتن میانگین کل حداقل 12 در پایان دوره است .
تـبـصره : چنانچه میانگین کل دانشجویی پس از گذراندن تمام واحدهای درسی آن دوره کمتر از 12 باشد تنها  یک نیمسال با رعایت سقف مجاز سنوات تحصیلی به وی فرصت داده می شود تا با اخذ مجدد حداکثر 20 واحد از درسهایی  که با نمره کمتر از 12 گذرانده است ، میانگین کل دروس اخذ شده خود را به حداقل 12 برساند و مدرک تحصیلی دوره را دریافت کند، در غیر این صورت از تحصیل محروم می شود.
ماده 30 - در صورتی که دانشجوی منصرف یا محروم از تحصیل در دوره کارشناسی پیوسته حداقل 68 واحد درسی (شامل حداکثر 10 واحد دروس عمومی مابقی از سایر دروس دوره )را با نمره قبولی گذرانده و میانگین کل دروس گذرانده وی 12 یا بالاتر باشد، دراین صورت می تواند مدرک دوره کاردانی همان رشته را دریافت کند. در غیر این صورت، به دانشجوی مذکور و همچنین به دانشجوی منصرف یا محروم از تحصیل در دوره کاردانی و کارشناسی ناپیوسته ، فقط گواهی مبنی بر تعداد واحدهای گذرانده شده داده خواهد شد.
تبصره:1در صورتی که دانشجو ی منصرف یا محرم از تحصیل در دوره کارشناسی پیوسته بیش از واحدهای مورد نیاز دوره کاردانی را با نمره قبولی گذرانده باشد در این صورت دانشگاه دروسی را ملاک میانگین کل برای صدور مدرک کاردانی قرار می دهد که میانگین کل دانشجو در آن دروس ،12 یا بالاتر شود.
تبصره 2:صدور مدرک کاردانی حسب تقاضای دانشجو و صرف نظر از وجود دوره کاردانی مصوب در آن رشته یا مجری بودن دانشگاه محل تحصیل دانشجو  انجام می شود.
ماده 31- تاریخ دانش آموختگی ،زمان ثبت آخرین نمره درس دانشجو در اداره آموزش دانشگاه است.
ماده 32- مسئولیت حسن اجرای این آیین نامه و هرگونه پاسخگویی قانونی مترتب بر آن برعهده دانشگاه است و نظارت بر اجرا و تفسیر مفاد آن برعهده معاون آموزشی وزارت است.
ماده 33- این آیین نامه در یک مقدمه و 33 ماده و 34 تبصره در جلسه شماره 859 مورخ 16/12/1392به تصویب شورای عالی برنامه ریزی آموزشی رسید و برای دانشجویان ورودی سال تحصیلی 94-1393 و پس از آن و نیز تمام دانشجویانی که در زمان ابلاغ این آیین نامه شاغل به تحصیل هستند به شرطی که خللی در تحصیل ایشان ایجاد نکند لازم الاجراست و تمام آیین نامه ها و بخشنا مه های مغایر با آن لغو  و بلا اثر  اعلام می شود.
* : دانشجویان جهت اطلاع از شرایط  وزمان درخواست مهمان و انتقال بایستی به سامانه جامع آموزشی  وزارت علوم،  تحقیقات و فناوری به آدرس فوق مراجعه نمایند.  آدرس سامانه :http://www.msrt.ir/sites/ddstu/default.sspx 
﻿


بسمه تعالي

آیين‌نامۀ اجرایی دورۀ دکتری (.Ph.D) 
دانشگاه شهيد بهشتی 
برای دانشجويان ورودی سال 1384 و پس از آن

 مقدمه
به منظور تعيين ضوابط کلي دورۀ دکتري (Ph.D.) در دانشگاه شهيد بهشتي و با توجه به سياست‌هاي وزارت علوم، تحقيقات و فناوري در تفويض اختيار به دانشگاه‌ها و مؤسسه‌هاي آموزش عالي و پژوهشي «آیين‌نامۀ اجرایي دورۀ دکتري (Ph.D.)» دانشگاه شهيد بهشتي» به شرح ذيل تدوين شده‌است. لازم به ذكر است این آیين‌نامه اجرایي در جهت اهداف مندرج در ابلاغيۀ مورخ 25/2/1384 وزارت علوم، تحقيقات و فناوري، در خصوص آیين‌نامۀ دکتري مصوب جلسۀ مورخ 27/1/1384 شوراي عالي برنامه‌ريزي، همچون تعيين هر چه سريع‌تر زمينۀ موضوعي رسالۀ دانشجوي دورۀ دکتري با هدف فراهم کردن فرصت بيشتر برای تمرکز دانشجو بر موضوع پژوهش و غنای آن، سياست عدم تمرکز و تقویت نقش گروه‌ها در تصميم‌گيري، کاهش تعداد واحدهای آموزشی برای ارتقای فراگیری دانشجویان با استفاده از امکانات محیطی و تقویت پژوهش به منظور بهینه‌سازی استفاده از ظرفیت‌های دوره، تنوع بخشیدن به روش‌های احراز صلاحیت علمی برای ورود به دوره، اهمیت دادن به زبان خارجی به عنوان ابزار دسترسی به منابع خارجی و دانش جهانی، بهره‌گیری مطلوب‌تر از توانمندی‌های پذیرفته‌شدگان، متناسب کردن تعداد و نوع واحدهاي آموزشي با نيازهاي پژوهشي دانشجو و ارتقای کيفي رساله‌ها، تأکید بیشتر بر نقش استاد راهنما در هدایت دانشجو، استفاده از استادان راهنماي مشترک و مشارکت بیش از یک استاد راهنما در مرحلۀ تدوین رساله، بهره‌گيري از صاحب‌نظران برون دانشگاهي، افزايش توليد علمي و کوتاه کردن و بهينه‌سازي دورۀ تحصيل در این مقطع تدوين شده است.

فصل اول
کليات

مادۀ 1: تعاريف
براي اختصار، واژه‌هاي زير در اين آیين‌نامه به کار مي‌رود:
وزارت: منظور وزارت علوم، تحقيقات و فناوري است.
دانشگاه: منظور دانشگاه شهيد بهشتي است.
دورۀ دکتري: منظور دورۀ دکتري (Ph.D.) است.
واحد: منظور هر يک از دانشكده‌ها و پژوهشكده‌هاي دانشگاه است که بنابر مقررات مجازند دورۀ دکتري برگزار کنند.
گروه: منظور کوچک‌ترين واحد سازماني آموزشي يا پژوهشي دانشگاه شهيد بهشتي است.
آیين‌نامه: منظور آیين‌نامۀ دورۀ دکتري، مصوب جلسۀ مورخ 27/1/1384 شوراي عالي برنامه‌ريزي است.
دانشجو: منظور هر داوطلبی است که به ترتيب پس از موفقيت در آزمون كتبي، احراز حدنصاب قبولي، انجام مصاحبۀ علمي، دریافت پذیرش از دانشگاه و رعايت مقررات وزارت علوم، تحقيقات وفناوري در دورۀ دکتری نام‌نویسی مقدماتی کرده و مراحل گزینش را طی نماید.

مادۀ 2: هدف
دورۀ دکتري بالاترين مقطع تحصيلي در آموزش‌عالي است که به دریافت مدرک تحصيلي مي‌انجامد و رسالت آن تربيت افرادي است که با احاطه یافتن به آثار علمی در یک زمینۀ خاص و آشنا شدن با روش‌های پیشرفتۀ تحقیق و دست‌یابی به جدیدترین مبانی آموزش و پژوهش بتوانند با نوآوري در زمينه‌هاي گوناگون علوم،تحقیقات و فناوري در رفع نيازهاي کشور و گسترش مرزهاي دانش مؤثر باشند و به تازه‌هایی در جهان دانش دست یابند.
     محور اصلی فعالیت‌های دورۀ دکتری پژوهش و کسب آزمودگی و دانایی بسیار در یک رشتۀ خاص علمی است و آموزش شیوۀ برطرف کردن کاستی‌های آموزشی دانشجویان این دوره است تا راه را برای نیل به اهداف دوره هموار سازد.

مادۀ 3: مراحل دوره
دورۀ دکتري به دو مرحلۀ آموزشي و پژوهشي تقسيم مي‌شود. مرحلۀ آموزشي با پذيرفته شدن داوطلب در امتحان ورودي آغاز و به ارزيابي جامع ختم مي‌شود.
     مرحلۀ پژوهشي پس از مرحلۀ آموزشي آغاز می‌شود و با تدوين رساله و دفاع از آن پايان مي‌گيرد.
تبصره:
دانشجويان مي‌توانند تحقيقات اوليۀ مرحلۀ پژوهشي خود شامل مطالعات اولیه، گردآوری اطلاعات و بررسی‌های ادبیات مربوط به موضوع و ... را در مرحلۀ آموزشي آغاز کنند، ولي نام‌نویسی رسمي آنان براي مرحلۀ پژوهشي و تدوين رساله منوط به موفقيت در ارزيابي جامع است.

فصل دوم
شرايط ورود

مادۀ 4: ضوابط پذيرش
ضوابط ورود داوطلبان به دورۀ دکتري به شرح زير است:
الف) داشتن شرايط عمومي ورود به آموزش عالي؛
ب) داشتن دانشنامۀ کارشناسي‌ارشد يا بالاتر متناسب با رشتۀ تحصیلی درخواست شده از یکی از دانشگاه‌های داخل یا خارج کشور که بنابر مورد به تأييد وزارت يا وزارت بهداشت، درمان و آموزش پزشکي رسيده باشد؛
ج) احراز صلاحيت علمي براي ورود به رشتۀ مورد نظر؛
د) احراز توانایی در به‌کارگیری زبان خارجی؛
تبصرۀ 1:
داوطلب پس از دريافت پذيرش از دانشگاه و نام‌نويسي در دورۀ دکتري، دانشجوي دورۀ دکتري ناميده مي‌شود.
تبصرۀ 2:
ورود به دورۀ دکتری برای داوطلبان محدودیت سنی ندارد.
مادۀ 5: احراز صلاحيت علمي
به منظور تعيين صلاحيت علمي ورود به دوره، آزمون كتبي و شفاهي (مصاحبه)، به عنوان يك اصل، الزامي است.
تبصرۀ 1:
تعيين حد نصاب پذیرفته‌شدن در آزمون کتبي (60 تا 70 درصد) و آزمون شفاهي (30 تا 40 درصد) به عهدۀ گروه مربوط و تصويب شوراي تحصيلات تکميلي واحد است. واحدها موظف‌اند براي تنوع بخشيدن به روش‌هاي احراز صلاحيت علمي، بنا بر ويژگي هر رشته، دستورالعمل اجرايي خود را در محدودۀ اختيارات آیين‌نامۀ اجرایي تهيه و ارائه کنند.
تبصرۀ 2:
حداقل چهار درس از دروس الزامي (پايه يا تخصصي) و اختياري دورۀ کارشناسي‌ارشد، به تشخيص گروه، براي آزمون در نظر گرفته مي‌شود. 
تبصرۀ 3:
دستورالعمل‌ مصوب دانشگاه در مورد پذیرفتن دانشجویان استعدادهای درخشان و دانشجویان ممتاز در دورۀ دکتری، لازم‌الاجراست.
تبصرۀ 4:
احراز توانایی دانشجو در تسلط به زبان خارجی از طریق آزمون کتبی یا شفاهی زبان تخصصی سنجیده خواهد شد.
تبصرۀ 5:
صلاحیت علمی دانشجویان متقاضی تحصیل در شعب خارج‌ازکشور دانشگاه بر اساس بررسی سوابق علمی و آموزشی متقاضی و مصاحبۀ علمی تعیین خواهد شد.

فصل سوم
استاد راهنما

مادۀ 6:
مسئوليت راهنمايي دانشجو از نخستين نيمسال تحصيلي بر عهدۀ «استاد راهنما» است که به درخواست دانشجو از ميان اعضاي هيئت علمي دانشگاه با مرتبه استادياري و بالاتر و با موافقت كتبي عضو هيئت علمي، تأييد گروه مربوط و تصويب شوراي تحصيلات تکميلي واحد تعيين مي‌شود.
تبصرۀ 1:
ضرورت انتخاب استادراهنماي دوم و ميزان مشاركت هر استاد در رساله با پيشنهاد استادراهنما و توسط شوراي تحصيلات تكميلي گروه تصويب مي‌شود. در هر حال، مسئولیت کار با استاد راهنمای اول است. درصد سهم مشارکت استاد راهنمای دوم نباید بیش از 40 درصد باشد.
تبصرۀ 2:
استاد راهنما باید حداکثر تا پایان نیمسال سوم تحصیلی تعیین شود. تا زمان تعیین استاد راهنما، وظایف استاد راهنما برای تعيين دروس آن نيمسال بر عهدۀ مدیر گروه است. بدیهی است ثبت‌نام در نیمسال دوم منوط به تعیین استادراهنما خواهد بود.

مادۀ 7:
در صورت نياز، به پیشنهاد استاد راهنمای اول و تأیید شورای تحصیلات تکمیلی گروه، حداکثر دو تن از اعضاي هيئت علمي يا دیگر متخصصان داراي مدرك دكتري به عنوان «استاد/استادان مشاور» رسالۀ دانشجو تعيين مي‌شوند. 
تبصره:
در موارد استثنا، بهره‌گیری از استاد مشاور با مدرک تحصیلی پایین‌تر، با تصویب شورای تحصیلات تکمیلی دانشگاه، بلامانع است. 

فصل چهارم
مرحله آموزشي 

مادۀ 8:
مجموع واحدهاي دورۀ دکتري 36 واحد مشتمل بر 12 تا 18 واحد درسي و 18 تا 24 واحد رساله است که در برنامۀ درسي مصوب هر رشته تعيين مي‌شود. 
تبصرۀ 1:
در صورت مطابقت نداشتن برنامۀ جاری با این ماده، لازم است در برنامۀ آموزشي دوره، در خصوص تعداد واحد در محدودۀ تعيين شده تجدیدنظر شود و به تصويب شورای تحصیلات تکمیلی دانشگاه برسد.
تبصرۀ 2:
دانشجو در مرحلۀ آموزشي موظف است در هر نيمسال تحصيلي 6 تا 10 واحد درسي از درس‌های مرحلۀ آموزشي را انتخاب و ثبت‌نام کند. حداقل واحد، بدون در نظر گرفتن دروس کمبود محاسبه می‌شود.
تبصرۀ 3:
مدت مرحلۀ آموزشی حداکثر سه نیمسال است.
تبصرۀ 4:
مدت مجاز مرحلۀ آموزشي تا پایان ارزیابی جامع 2 تا 4 نيمسال تحصيلي است. در صورت پذیرفته‌نشدن در ارزیابی جامع یک نیمسال به این مدت افزوده خواهد شد. چنانچه دانشجو نتواند در اين مدت ارزیابی جامع را با موفقیت به پايان برساند از ادامۀ تحصيل محروم مي‌شود.

مادۀ 9:
همۀ واحدهاي درسي دوره به منظور تسلط بر مفاهیم نوین هر رشته و بهبود توان علمی دانشجو برای فعالیت‌های پژوهشی دوره، بر اساس برنامۀ درسی مصوب هر رشته با در نظر گرفتن زمینۀ پژوهشي دانشجو از ميان دروس مصوب رشته، به پيشنهاد استاد راهنما و پس از تأیيد شوراي تحصيلات تكميلي گروه مربوط، از درس‌های ارائه شده در هر نیمسال تحصیلی تعیین خواهد شد.
تبصرۀ 1:
از ميان درس‌های مصوب هر رشته، می‌توان حداکثر دو درس تا سقف چهار واحد مرتبط با حوزۀ پژوهشي رساله را، بنا به ضرورت و به پیشنهاد استاد راهنما به‌ صورت مستقل و فقط با يك دانشجو ارائه داد.

تبصرۀ 2:
هر دانشجو مجاز است حداکثر تا نيمي از شمار واحدهاي درسي خود را با يک استاد بگذراند.
تبصرۀ 3:
استادان مدعو باید درسی را که می‌خواهند ارائه دهند قبلاً تدریس کرده باشند.
تبصرۀ 4:
هر استاد راهنما برای هر دانشجو مجاز به ارائۀ حداکثر یک درس به صورت تك نفره است.

مادۀ 10:
در شرايط ویژه و در صورت نياز، به پيشنهاد استاد راهنما و تأييد گروه مربوط، دانشجو موظف است برخی از درس‌هاي دورۀ کارشناسي‌ارشد را به عنوان «دروس جبراني» بگذراند. گذراندن اين درس‌ها اجباري است، اما نمرۀ آنها در تعيين ميانگين کل محاسبه نمي‌شود.
تبصرۀ 1:
گذراندن درس‌های جبرانی مدت مجار دورۀ آموزشی را افزایش نخواهد داد.
تبصرۀ 2:
درس های جبراني نبايد به صورت مستقل براي دانشجويان دكتري ارائه شود. ‏

مادۀ 11:
حداقل نمرۀ قبولي در هر درس 14 از 20 است و در صورتی که نمرۀ دانشجو در یک درس کمتر از 14 باشد، دانشجو موظف است در مدت مجاز دورۀ آموزشی آن درس را تکرار کند. ميانگين پذیرفتنی نمره‌هاي دانشجو در همۀ درس‌ها 16 از 20 است. اين ميانگين براساس نمرۀ درس‌هاي گذرانده شده محاسبه مي‌شود و در صورتي که مقدار آن کمتر از 16 باشد، دانشجو مجاز است با نظر استاد راهنما، حداکثر در مدت مجاز دورۀ آموزشی درس‌هايي را علاوه بر سقف واحدهاي درسي براي جبران ميانگين کل بگذراند.
تبصرۀ 1:
در مورد درس‌های تکرار شدۀ موضوع مادۀ 11، ميانگين کل صرفاً با توجه به آخرین نمرۀ کسب شده محاسبه خواهد شد.
تبصرۀ 2:
چنانچه میانگین کل نمره‌های دانشجو در مدت مجاز دورۀ آموزشی به 16 نرسد، از ادامۀ تحصیل محروم می‌شود.

فصل پنجم
ارزيابي جامع

ارزيابي جامع به‌مفهوم ارزيابي كلي توانمندي‌ها و قابلیت‌های آموزشي و پژوهشي دانشجو برای استمرار فعالیت‌های پژوهشی و توانایی رویارویی اصولی با مسائل و داشتن روحیۀ علمی، داشتن قوۀ ابتکار و قابلیت‌های پژوهشی است، نه الزاماً آزمودن مجدد دانشجو دربارۀ درس‌های دوره.

مادۀ 12:
دانشجويي که درس‌های مرحلۀ آموزشي را با موفقيت گذرانده باشد، باید در ارزيابي جامع شركت کند. ارزیابی جامع شامل ارزیابی قابلیت‌های آموزشی، پژوهشی و توانایی در کاربرد زبان خارجی است.

مادۀ 13:
ارزيابي آموزشی شامل دو بخش کتبی و شفاهی است که با نظارت شوراي تحصيلات تکميلي واحد، توسط هيئتي مرکب از استاد/استادان راهنما و چهار تن عضو هيئت علمي داراي حداقل مرتبۀ استادياري (دو تن از چهار تن باید حداقل مرتبۀ دانشیاری داشته باشند) به تعيين شوراي تحصيلات تکميلي واحد و نمایندۀ معاونت آموزشی و تحصیلات تکمیلی دانشگاه برگزار می‌شود. آزمون کتبي 30 تا 60 درصد و آزمون شفاهي 70 تا 40 درصد نمرۀ ارزيابي را تشكيل مي‌دهد و میانگین این دو آزمون می‌باید بیشتر از 16 باشد. نسبت هر يك از موارد را گروه مربوط پس از تصويب شوراي تحصيلات تکميلي واحد تعيين می‌کند که می‌باید به مدیریت تحصیلات تکمیلی دانشگاه ارسال شود و به اطلاع دانشجو نیز برسد. ارزیابی آموزشی کتبی و شفاهی به شرح زیر است:
الف) امتحان کتبي: حداقل چهار موضوع تخصصی به پیشنهاد استاد راهنما و تصویب شوراي تحصيلات تکميلي گروه برای آزمون نهایي در نظر گرفته مي‌شود. نمرۀ ميانگين این امتحان باید بيشتر از 15 باشد.
ب) نمرۀ آزمون شفاهي بر اساس موارد زير به‌دست مي‌آید:
    1. مصاحبه دربارۀ محتواي دروس دوره آموزشي؛
    2. قدرت بيان و تحليل مباحث علمي.
تبصره:
دانشجوياني كه میانگین کل نمرات ارزیابی آموزشی آنها کمتر از 16 باشد، فقط يكبار ديگر می‌توانند در ارزیابی آموزشی، با رعایت حد نصاب مدت دورۀ آموزشی شركت کنند؛ در غیر این‌صورت، از ادامۀ تحصیل محروم می‌شوند.

مادۀ 14:
ارزیابی پژوهشی شفاهی است و بر مبنای دفاع از طرح پیشنهادی رساله خواهد بود. تصويب موضوع و طرح پيشنهادي (پروپوزال) بر عهدۀ كميته‌اي متشكل از استاد يا استادان راهنما (مجموعاً داراي يك رأي)، استاد يا استادان مشاور (مجموعاً داراي يك رأي) و سه داور (هر يك داراي يك رأي، حداقل يك داور از داخل و حتي الامکان يك تن از خارج دانشگاه)، به پيشنهاد شوراي تحصيلات تكميلي گروه و تأييد شوراي تحصيلات تكميلي واحد است. پذیرش طرح پیشنهادی از سوی هیئت داوران، به منزله موفقیت در این ارزیابی خواهد بود.
تبصرۀ 1:
چنانچه دانشجو در مدت مقرر از پيشنهاد طرح پژوهشي رساله خود دفاع نکند، يا كميتۀ داوران پیشنهاد را نپذیرند، دانشجو مي‌تواند با موافقت استاد راهنما، حداكثر تا يك نيمسال ديگر از پيشنهاد خود دفاع كند، در غير اين‌صورت اخراج خواهد شد.
تبصرۀ 2:
واحد موظف است پذیرش و ثبت موضوع رسالۀ دانشجو را کتباً به وی ابلاغ کند و طرح پيشنهادی پژوهشي و صورت‌جلسۀ تصويب پیشنهاد را به همراه سایر مدارک مورد نیاز، حداكثر ظرف سه هفته پس از تصويب به مديريت تحصيلات تكميلي دانشگاه ارسال نمايد. پيشنهاد طرح پژوهشي بايد در قالب فرم‌هایي باشد كه توسط تحصيلات تكميلي دانشگاه ابلاغ می‌شود. این فرم‌ها پس از تکمیل باید به كميتۀ داوران ارائه شود.
تبصرۀ 3:
ارزیابی جامع دو بار در سال و بر اساس برنامۀ زمان‌بندی اعلام شده توسط واحد، برگزار می‌شود.

مادۀ 15: احراز توانایي در به کارگیری زبان خارجي
ارزيابي از طريق آزمون‌هاي رایج زبان (IELTS, TOEFL, TOLIMO) انجام خواهد شد و حداقل امتياز پذیرفتنی دانشگاه براي TOLIMO ،550؛ TOEFL، 500 و IELTS، 5 مي‌باشد. دانشجو ‌بايد پيش از برگزاري ارزيابي جامع خود، گواهی لازم با نمرۀ قابل پذيرش را ارائه دهد؛ در غير اين صورت، امکان شركت در ارزيابي آموزشی و ادامۀ تحصيل را نخواهد داشت.
تبصرۀ 1:
چنانچه زبان خارجي دانشجو انگليسي نباشد، يا گروه مربوط دانستن زبان خارجی دیگری را به‌جاي زبان انگليسي لازم بداند، تعريف و معادل‌سازي لازم پس از تصويب شوراي تحصيلات تكميلي دانشگاه امكان‌پذير خواهد بود.
تبصرۀ 2:
نمرۀ ارزیابی جامع به صورت نمره‌ای مجزا در کارنامۀ دانشجو ثبت می‌شود و در میانگین کل نمره‌ها تأثیر ندارد.
تبصرۀ 3:
دانشجو می‌تواند در یک نیمسال، صرفاً به منظور ارزیابی جامع، نام‌نویسی کند. گروه موظف است شرایط لازم را برای برگزاری ارزیابی جامع فراهم آورد.
تبصرۀ 4:
واحد موظف است حداکثر یک ماه پس از نام‌نویسی دانشجو نسبت به گرفتن مجوز شرکت دانشجو در ارزیابی جامع اقدام کند. برگزاری ارزیابی جامع منوط به گرفتن مجوز از تحصیلات تکمیلی دانشگاه خواهد بود.
تبصرۀ5:
واحد موظف است نتیجۀ ارزيابي جامع را طی یک هفته پس از برگزاری ارزیابی، کتباً به مدیریت تحصیلات تکمیلی دانشگاه اعلام کند تا دانشجو برای انتخاب‌واحد و ثبت‌نام فرصت مناسب داشته باشد. تحصیلات تکمیلی دانشگاه موظف است پذیرفتن یا نپذیرفتن دانشجو در ارزيابي جامع را كتباً به وی اطلاع دهد.

فصل ششم
رساله

مادۀ 16: نحوۀ تصويب موضوع و طرح پژوهشي رساله
نام‌نویسی برای تدوین رساله در نیمسال پس از پذیرفته‌شدن در ارزیابی جامع خواهد بود.

مادۀ 17:
همۀ فعالیت‌های علمی و پژوهشی دانشجو در مرحلۀ تدوین رساله باید با هدایت و نظارت استاد راهنما باشد. دانشجو موظف است برابر برنامۀ زمان‌بندی شده توسط استاد راهنما نتیجۀ تحقیقات خود را به وی گزارش دهد. همچنین دانشجو موظف است در پايان هر نيمسال گزارش پژوهشي خود را در قالب فرم‌های مربوط، كه به تأييد استاد راهنما و مشاور و داوران رسيده باشد، برای درج در پرونده، به تحصيلات تكميلي واحد و دانشگاه تحويل دهد. ثبت‌نام در هر نيمسال تحصيلي منوط به ارائۀ گزارش پيشرفت كار پژوهشي خواهد بود.

مادۀ 18:
دانشجو پس از تدوين رساله و تأييد استاد راهنما، به شرط کفايت دستاوردهاي علمي رساله، موظف است در حضور هيئت داوران از رسالۀ خود دفاع کند.
تبصرۀ 1:
شرط کفایت دستاوردهاي علمي رساله با ارائۀ مقالۀ (برگرفته از رساله) چاپ شده يا گواهي پذيرش مقاله (Acceptance) به همراه اصل آن از یکی از: 1. نشريه‌های نمایه شده در ISI؛ 2. نشريه‌های نمايه شدۀ معتبر بين‌المللي؛ 3. مجلات علمي - پژوهشي مورد تأیید وزارت علوم، تحقیقات و فناوری و وزارت بهداشت، درمان و آموزش پزشکی و اخذ حداقل 5 امتیاز از بند 3-2 آیین‌نامۀ ارتقای مرتبۀ اعضای هیئت علمی (در صورتی که استاد راهنما نویسنده اول و دانشجو نویسنده دوم باشد، دانشجو به عنوان نویسندۀ اول قلمداد خواهد شد) میسر می‌شود.
تبصرۀ 2:
رساله‌ بايد به زبان فارسي تهيه شود. ارائۀ چكيده به زبان فارسي و انگليسي الزامي است. رساله باید مطابق با معیار دانشگاه تهیه شود.
تبصرۀ 3:
دانشجویان شاغل به تحصیل در شعب خارج از کشور دانشگاه می‌توانند رسالۀ خود را به زبان انگلیسی تهیه کنند.

مادۀ 19: تركيب هيئت داوران
ارزيابي رساله بر عهدۀ هيئتي متشكل از استاد يا استادان راهنما (مجموعاً داراي يك رأي)، استاد يا استادان مشاور (مجموعاً داراي يك رأي)، و چهار داور (حداقل یک داور از خارج دانشگاه و حتي الامکان يك داور از چهار داور با مرتبۀ دانشياري يا بالاتر، هر يك داراي يك رأي) به پيشنهاد شوراي تحصيلات تكميلي گروه و تأييد شوراي تحصيلات تكميلي واحد است.

مادۀ 20: برگزاري جلسۀ دفاع
جلسۀ دفاع به رياست استاد راهنما (در صورت وجود دو استادراهنما، استادراهنماي اول) و حضور همۀ اعضای هيئت داوري، مندرج در مادۀ 19 رسميت خواهد يافت.
تبصرۀ 1:
دانشجو موظف است در این جلسه گزارشی از کار تحقیقاتی و رسالۀ خود ارائه دهد و از آن دفاع کند.
تبصرۀ 2:
برگزاري جلسۀ دفاع منوط به صدور مجوز، حداقل یک ماه پیش از زمان برگزاری جلسۀ دفاع، از سوي مديريت تحصيلات تكميلي دانشگاه است.
تبصرۀ 3:
نمايندۀ مديريت تحصيلات تكميلي دانشگاه، بدون حق رأي، ناظر بر حسن اجراي جلسۀ دفاع خواهد بود.


مادۀ 21: ارزيابي رساله
ارزيابي رساله حداقل دو نیمسال پس از تصویب طرح پژوهشی و بر اساس كيفيت علمي پژوهش انجام شده، ميزان نوآوري، چگونگي دفاع از يافته هاي پژوهشي، اصالت، صحت و نحوۀ نگارش رساله و با رأي اكثريت نسبي هيئت داوران انجام خواهد شد. نتيجۀ این ارزیابی به يكي از دو صورت زير خواهد بود:
الف) قبول (با درجه عالي، بسيار خوب يا خوب)؛
ب) غير قابل قبول.
تبصرۀ 1:
در صورتي‌كه اعضاي هيئت داوران در تعيين درجۀ رساله هم رأی نباشند، درجۀ رساله بر اساس ميانگين نمرات اعضاي هيئت داوران رساله چنین تعيين می‌شود:
از 19 تا 20		عالي
از 17 تا 99/18		بسيارخوب
از 16 تا 99/16		خوب
کمتر از 16		غير‌قابل قبول
تبصرۀ 2:
تشخيص هيئت داوران مبني بر قبول رساله با هر یک از درجات سه گانه، به مفهوم نادیده گرفتن اصلاحات احتمالي لازم در رساله نخواهد بود، بلکه پذیرش مشروط رساله به اين مفهوم است که، پس از انجام اصلاحات مورد نظر هيئت داوران، به دفاع مجدد از رساله نیاز نیست. در این صورت، دانشجو باید حداکثر ظرف مدت یک ماه پس از دفاع با تأیید استاد راهنما و یکی از داوران، رسالۀ اصلاح شده را تحویل دهد.
تبصرۀ 3:
درجۀ رساله در آخرین نیمسال تحصیلی در کارنامه ثبت می‌شود و در محاسبۀ میانگین کل تأثیر ندارد.
تبصرۀ 4:
چنانچه رسالۀ دانشجو «غیر قابل قبول» ارزیابی شود، بنا به تشخیص هیئت داوران ، دانشجو مجاز است حداکثر ظرف شش ماه اصلاحات لازم را در رساله انجام دهد و صرفاً یک بار دیگر از آن دفاع کند، به شرط اینکه از حداکثر مدت مجاز دوره تحصیل بیشتر نشود.

فصل هفتم
ساير مقررات

مادۀ 22:
دانشجو پس از گذراندن واحدهاي درسي و پذیرفته‌شدن رسالۀ خود، دانش‌آموختۀ دورۀ دکتري شناخته مي‌شود و به دريافت درجۀ دکتري نايل مي‌آید. صدور گواهی و مدرک منوط به تحویل به موقع نسخه‌های تأیید شدۀ رساله و دیگر مدارک مرتبط به واحد و انجام مراحل اداری مربوط است.
مادۀ 23:
مدت مجاز تحصيل در دورۀ دکتري چهار سال است و در صورت ضرورت، به پيشنهاد استاد راهنما و تأييد گروه ذي‌ربط، حداکثر تا دو نيمسال تحصيلي به اين مدت افزوده مي‌شود.
تبصره:
چنانچه دانشجو نتواند ظرف پنج سال از رسالۀ خود دفاع کند، ثبت نام وی در هر نیمسال تحصیلی مشروط به موافقت استاد راهنما و پرداخت شهریه‌ای معادل شهریۀ ثابت مصوب هیئت امنای دانشگاه خواهد بود.

مادۀ 24:
دانشجوي دورۀ دکتري بايد به طور تمام وقت تحصيل کند تا بتواند از مزاياي دانشجويي دورۀ دکتري برخوردار شود. دانشجو موظف است در زمان‌هایی که گروه تعیین می‌کند در دانشگاه حضور یابد و برنامه‌های آموزشی و پژوهشی خود را انجام دهد. دانشجویی که با ارگان‌های دولتی رابطۀ استخدامی (رسمی یا پیمانی) دارد باید موافقت بالاترین مقام سازمان مربوط را برای ادامۀ تحصیل کسب کند، وگرنه مسئولیت هرگونه اقدام قانونی توسط دانشگاه متوجه شخص دانشجو خواهد بود.

مادۀ 25:
حضور دانشجو در همۀ برنامه‌های درسی و دیگر فعالیت‌های آموزشی و پژوهشی دوره الزامی است. غیبت دانشجو در هر درس نباید از سه شانزدهم مجموع ساعت‌های آن درس تجاوز کند. در غیر این‌صورت، نمرۀ دانشجو در آن درس صفر محسوب می‌شود.
تبصره:
اگر غیبت دانشجو در یک درس بیش از حد مجاز باشد و از نظر واحد یا مدیریت تحصیلات تکمیلی دانشگاه موجه تشخیص داده شود، آن درس از مجموعۀ دروس انتخابی دانشجو حذف می‌شود. در این صورت، رعایت حد نصاب شش واحد در آن نیمسال الزامی نیست، ولی آن نیمسال از نظر مدت تحصیل برای دانشجو یک نیمسال کامل محسوب می‌شود. این‌گونه دانشجویان موظف‌اند حداکثر تا دو هفته پس از تاریخ غیبت، مدارک خود را به واحد مربوط ارائه دهند.

مادۀ 26:
دانشجو تا زمانی که از رسالۀ خود دفاع نکرده است، موظف به انتخاب واحد رساله و ثبت نام در هر نیمسال تحصیلی می‌باشد. ثبت‌‏نام نکردن يا تصويب نشدن طرح پژوهشي رساله در زمان مقرر به منزلۀ انصراف دانشجو از تحصيل است. در موارد استثنا، كه دانشجو عذر موجه دارد، پس از تأیيد استادراهنما، با ‏موافقت‏ گروه و تأييد شوراي تحصيلات تكميلي واحد و با توجه به مدت مجاز تحصيل، مي‌تواند از حداكثر دو نيمسال مرخصي تحصيلي، با احتساب در سنوات استفاده كند. در این مورد، درخواست مرخصی باید پیش از آغاز نام‌نویسی به آموزش واحد مربوط ارائه شود.
تبصرۀ 1:
درخواست مرخصی در نخستین نیمسال ورود به دانشگاه مجاز نیست.
تبصرۀ 2:
دانشجویی که برای استفاده از فرصت مطالعاتی به خارج از کشور سفر کرده است و به انتخاب واحد و ارائۀ گزارش پیشرفت کار رساله در نیمسال مورد نظر قادر نیست، با تکمیل فرم مربوط متعهد می‌شود که پس از بازگشت و به پایان رساندن دورۀ قانونی بلافاصله به آموزش مراجعه و انتخاب واحد کند.

مادۀ 27:
در موارد زير دانشجو از ادامۀ تحصيل در دورۀ دکتري محروم مي‌شود:
الف) عدم احراز توانایی دانشجو در تسلط به زبان خارجی (با رعايت مادۀ 5 و تبصره‌هاي آن)؛
ب) پایان یافتن مدت مرحلۀ آموزشی (با رعايت مادۀ 8 و تبصره‌هاي آن)؛
ج) کسب ميانگين کل کمتر از 16 (با رعايت مادۀ 11 و تبصره‌هاي آن)؛
د) نداشتن صلاحيت علمي براي استمرار فعاليت پژوهشي پس از دو بار ارزيابي آموزشی (با رعايت مادۀ 13 و تبصره‌هاي آن)؛
هـ)پذیرفته‌نشدن در ارزیابی پژوهشی در موعد مقرر (با رعايت مادۀ 14 و تبصره‌هاي آن)؛
و) کسب درجۀ «غیرقابل قبول» برای رساله (با رعايت مادۀ 21 و تبصره‌هاي آن)؛
ز) نام‌نویسی نکردن یا تصویب نشدن طرح پژوهشی رساله در زمان مقرر (موضوع مادۀ 26).
تبصرۀ 1:
در صورت محروم شدن يا انصراف دانشجو از ادامۀ تحصيل در دورۀ دکتري، در صورت درخواست کتبی دانشجو، دانشگاه با رعايت ضوابط و مقررات مربوط، گواهي‌نامه‌اي براساس کارنامۀ تحصيلي دانشجو صادر و در اختيار وي قرار خواهد داد.
تبصرۀ 2:
دانشجوی انصرافی یا اخراجی موظف است به تعهداتی که سپرده است عمل کند. در هر حال، صدور گواهی‌نامه و ارائۀ ریز نمرات منوط به تسویۀ حساب دانشجو با دانشگاه است.

مادۀ 28:
همۀ دستورالعمل‌هایي كه گروه‌ها و واحدها بر اساس آیين‌نامۀ اجرایي دورۀ دكتري مصوب شوراي دانشگاه تهيه مي‌کنند،‏ پس از تصويب در گروه، واحد و شوراي تحصيلات تكميلي دانشگاه به عنوان دستورالعمل آیين‌نامه اجرایي دورۀ دكتري آن گروه تلقي می‌شود و پس از ابلاغ معاون آموزشي و تحصيلات تكميلي دانشگاه لازم‌الاجراست.
تبصره:
وحدت رويه برای دستورالعمل اجرایي پيشنهادي هر گروه در هر يك از مواد موضوعۀ آیين‌نامۀ اجرایی دانشگاه الزامي است و براي تمامي دانشجويان هر گروه يكسان اعمال خواهد شد.

مادۀ 29:
هرگونه تعبير و تفسير آیين‌نامه، ابهام‌زدایی از آن يا جايگزيني روش‌هاي پيشنهادي، با رعايت مفاد مصوب اين آیين‌نامه اجرایي و در موارد استثنایی پیش بینی نشده به عهدۀ شوراي تحصيلات تكميلي دانشگاه است و در صورتي كه واحدي خواستار اجراي موردي مغاير با این آیين‌نامۀ اجرایي باشد، پس از تصويب در شوراي تحصيلات تكميلي دانشگاه، در شوراي دانشگاه بررسي خواهد شد.
مادۀ 30:
واحد موظف است آیین‌نامۀ داخلی خود را، که با آیین‌نامۀ دانشگاه تناقض نداشته باشد، تنظیم و به مدیریت تحصیلات تکمیلی دانشگاه ارسال کند و پس از طی مراحل تصویب به اطلاع دانشجویان برساند.

مادۀ 31:
این آیین‌نامه مشتمل بر يك مقدمه، 7 فصل، 31 ماده و 49 تبصره در جلسۀ مورخ 9/12/1385 شوراي دانشگاه به تصويب رسيد و براي دانشجوياني كه از سال تحصيلي 85-1384 يا پس از آن در دوره دكتري پذيرفته شده‌اند، لازم‌الاجراست. بديهي است از زمان اجرا، همۀ دستورالعمل‌هاي پیشین براي دانشجويان مشمول اين دستورالعمل لغو مي‌شود.
﻿آئین نامه دوره دکتری PH.D. مصوب دویست و هفتاد و چهارمین جلسه شورای عالی برنامه ریزی مورخ 8/12/1372 برای دانشجویان ورودی سال 1383 و ما قبل آن:

آئین نامه دوره دکتری PH.D.
فصل اول
کلیات
ماده 1: تعریف
دوره دکتری PH.D. بالاترین مقطع تحصیلی آموزش عالی است که به اعطای مدرک می انجامد و مجموعه ای هماهنگ از فعالیت های پژوهشی و آموزشی است.
تبصره: در این آئین نامه به منظور اختصار به تمام دانشگاه ها و مؤسسات آموزش عالی،  پژوهشگاه ها و مراکز تحقیقاتی مجاز که در زمینه تحصیلات تکمیلی فعالیت دارند مؤسسه گفته می شود.
همچنین در این آئین نامه به واحد های آموزشی یا پژوهشی تحت پوشش مؤسسه (دانشکده، پژوهشکده و یا گروه) به اختصار دانشکده و به شورا یا کمیته تحصیلات تکمیلی مربوطه         " شورای تحصیلات تکمیلی دانشکده " گفته می شود.
ماده 2: هدف
هدف از ایجاد دوره دکتری تربیت افرادی است که با احاطه یافتن به آثار علمی در یک زمینه خاص و آشنا شدن با روش های پیشرفته تحقیق و دست یابی به جدید ترین مبانی آموزش و پژوهش بتوانند با نو آوری در زمینه های علمی و تحقیقی در رفع نیاز های کشور و گسترش مرزهای دانش در رشته تخصصی خود مؤثر بوده و به تازه هایی در جهان دانش دست یابند.
ماده 3: محور اصلی
محور اصلی فعالیت های دوره دکتری پژوهش و کسب تبحر در یک رشته خاص علمی است و آموزش وسیله بر طرف کردن کاستی های آموزشی دانشجویان این دوره است تا راه را برای وصول به اهداف دوره هموار سازد.
ماده 4: مراحل دوره
دوره دکتری به دو مرحله آموزشی و پژوهشی تقسیم می شود.
مرحله آموزشی از زمان پذیرفته شدن در امتحان ورودی آغاز و به امتحان جامع ختم می شود.
مرحله پژوهشی پس از مرحله آموزشی آغاز و با تدوین رساله و دفاع از آن پایان می پذیرد.
تبصره: دانشجویان می توانند تحقیقات اولیه مرحله پژوهشی خود را در مرحله آموزشی آغاز نمایند ولی ثبت نام رسمی آنها برای مرحله پژوهشی و تدوین رساله منوط به موفقیت در امتحان جامع است.
فصل دوم
شرایط ورود
ماده 5:
شرایط ورود به دوره دکتری عبارت است از:
    1) داشتن شرایط عمومی ورود به آموزش عالی.
    2) داشتن دانشنامه کارشناسی ارشد (فوق لیسانس) یا دکتری حرفه ای یا بالاتر متناسب با رشته تحصیلی مورد تقاضا از یکی از دانشگاه های داخل یا خارج کشور که حسب مورد به تأیید وزارت فرهنگ و آموزش عالی یا وزارت بهداشت، درمان و آموزش پزشکی رسیده باشد.
    3) موفقیت درامتحان یکی از زبان های خارجی به تعیین شورای تحصیلات تکمیلی دانشکده.
    4) قبولی در امتحانات اختصاصی ورود به دوره دکتری.
    5) داشتن معرفی نامه مبنی بر صلاحیت تحصیل در دوره دکتری حداقل از 2 تن از استادان قبلی داوطلب.
تبصره 1:
تشخیص این که دارنده کدام دانشنامه در کدام رشته می تواند تحصیل کند و همچنین تعیین شرایط تطبیق با گروه برنامه ریزی ذیربط در شورای عالی برنامه ریزی است.
تبصره 2:
در ورود به دوره دکتری محدودیت سنی برای داوطلبان وجود ندارد.

فصل سوم
استاد راهنما
ماده 6:
استاد راهنما به تقاضای دانشجو و موافقت کتبی استاد و با تصویب شورای تحصیلات تکمیلی دانشکده تعیین می گردد.
تبصره:
استاد راهنما باید حداکثر تا پایان نیمسال اول سال تحصیلی تعیین شود. تا زمانی که استاد راهنما انتخاب نشده است رئیس دانشکده وظایف استاد راهنما را بر عهده می گیرد.
ماده 7:
استاد راهنما باید عضو هیأت علمی در یکی از مؤسسات بوده و حداقل دارای مرتبه استادیاری یا استادیار پژوهشی و سه سال سابقه تدریس یا تحقیق در دوره کارشناسی ارشد باشد.

ماده 8:
به پیشنهاد استاد راهنما و تأیید شورای تحصیلات تکمیلی دانشکده یک یا دو نفر از اعضای هیأت علمی یا از صاحب نظران و محققان برجسته به عنوان استاد مشاور تعیین می شود.
تبصره:
استادان مشاور باید دارای مدرک دکتری با حداقل مرتبه استادیاری یا استادیار پژوهشی با سابقه 3 سال تدریس یا تحقیق در دوره کارشناسی ارشد باشند. برای صاحب نظران و محققانی که عضو هیأت علمی نیستند داشتن مدرک دکتری الزامی است.

فصل چهارم
مرحله آموزشی
ماده 9:
دانشجویی که برای دوره دکتری ثبت نام می کند بسته به میزان دروس مورد نیاز رشته موظف است بین 12 تا 30 واحد را با نظر استاد راهنما با موفقیت بگذراند.
تبصره:
اگر دانشجویی تعدادی از واحدهای درسی لازم را در دوره کارشناسی ارشد نگذرانده باشد موظف است به تشخیص دانشکده کمبود واحدهای درسی خود را در مرحله آموزشی جبران کند.
حداکثر تعداد واحدهای جبرانی 16 و حداقل نمره آن بدون احتساب در میانگین کل 12 است به ازاء هر 8 واحد جبرانی یک نیمسال تحصیلی به مدت مجاز مرحله آموزشی افزوده می شود.
ماده 10:
برنامه درسی مرحله آموزشی در هر رشته توسط گروه برنامه ریزی ذیربط در شورای عالی برنامه ریزی تهیه و تدوین گردیده و به تصویب شورای عالی برنامه ریزی می رسد. اجرای هر برنامه ای که به تصویب شورای عالی برنامه ریزی نرسیده باشد فاقد اعتبار است.
تبصره:
تمام مؤسسات می توانند برنامه های پیشنهادی خود را جهت بررسی و تصویب به شورای عالی برنامه ریزی ارسال دارند.
ماده 11:
دانشجو در مرحله آموزشی موظف است در هر نیمسال تحصیلی بین 6 تا 10 واحد درسی از دروس مرحله آموزشی را انتخاب و ثبت نام کند مگر آنکه کمتر از 6 واحد درسی باقی داشته باشد.

ماده 12:
طول مدت مجاز مرحله آموزشی 2 تا 5 نیمسال تحصیلی است. چنانچه دانشجو نتواند در این مدت مرحله آموزشی را به پایان برساند از ادامه تحصیل محروم می شود.
ماده 13:
حداقل نمره قبولی در هر درس 14 از 20 است. در صورتی که نمره دانشجو در یک درس کمتر از 14 باشد باید آن را تکرار کند. در هر حال میانگین کل دانشجو نباید از 15 کمتر باشد.
تبصره:
چنانچه میانگین کل نمره های دانشجو در مدت مجاز تحصیل در مرحله آموزشی به 15 نرسد از ادامه تحصیل محروم می شود.

فصل پنجم
امتحان جامع
ماده 14:
دانشجویی که دروس مرحله آموزشی را با موفقیت به اتمام رسانیده باشد باید در یک امتحان جامع که به صورت کتبی و شفاهی برگزار می شود شرکت کند. این امتحان زیر نظر شورای تحصیلات تکمیلی دانشکده توسط هیأتی مرکب از 5 نفر به شرح زیر برگزار می شود.
- استاد راهنما
- 4 نفر عضو هیأت علمی دارای حداقل مرتبه استادیاری یا استادیار پژوهشی با 3 سال سابقه تدریس یا تحقیق در دوره کارشناسی ارشد به تعیین شورای تحصیلات تکمیلی دانشکده.
ماده 15:
میانگین کل نمرات امتحان جامع نباید از 15 کمتر باشد دانشجویانی که میانگین کل نمره امتحان جامع آن ها از 15 کمتر باشد تنها یک بار دیگر می توانند در امتحان جامع شرکت کنند.
تبصره:
مؤسسه ذیربط موظف است قبولی یا عدم قبولی دانشجو را در امتحان جامع کتباً به وی ابلاغ نماید.





فصل ششم
مرحله پژوهشی و تدوین رساله
ماده 16:
ثبت نام در مرحله پژوهشی وتدوین رساله پس از اعلام قبولی در امتحان جامع صورت می گیرد.
ماده 17:
دانشجو باید حداکثر تا یک نیمسال تحصیلی پس از قبولی در امتحان جامع، موضوع رساله خود را با موافقت استاد راهنما تعیین و پس از تصویب شورای تحصیلات تکمیلی دانشکده مرحله پژوهش را آغاز نماید.
تبصره:
مؤسسه موظف است پذیرش و ثبت موضوع رساله دانشجو را کتباً به وی ابلاغ نماید.
ماده 18:
تعداد واحدهای رساله در مرحله پژوهشی بسته به تعداد واحد های گذرانده شده در مرحله آموزشی حداقل 16 و حداکثر 30 واحد است. در هرحال مجموع واحد های آموزشی و پژوهشی دانشجو در دوره دکتری نباید از 42 واحد کمتر و از 50 واحد بیشتر باشد.
ماده 19:
تمام فعالیت های علمی و پژوهشی دانشجو در مرحله پژوهشی و تدوین رساله باید با هدایت و نظارت استاد راهنما صورت گیرد. دانشجو موظف است در هر زمانی که استاد راهنما تعیین کند نتیجه تحقیقات خود را به وی گزارش نماید.
ماده 20:
دفاع از رساله پس از تدوین آن توسط دانشجو و تأیید کیفیت علمی و صحت مطالب آن از طرف استاد راهنما و اظهار نظر کتبی حداقل یک نفر دیگر از هیأت داوران مبنی بر قابل دفاع بودن رساله در حضور هیأت داوران صورت می گیرد.
تبصره:
تأیید استاد راهنما و اساتید مشاور باید در نخستین صفحات رساله درج شود.


ماده 21:
ترکیب هیأت داوران به شرح زیر است:
    1) استاد راهنما به عنوان رئیس هیأت داوران
    2) استاد یا اساتید مشاور
    3) 4 نفر از اعضای هیأت علمی در رشته مربوط با درجه حداقل استادیاری یا استادیار پژوهشی و سه سال سابقه تدریس و تحقیق در دوره کارشناسی ارشد به انتخاب شورای تحصیلات تکمیلی دانشکده که باید حداقل یک نفر آن ها دانشیار و دو نفر از مؤسسات دیگر باشند.
    4) نماینده ای از شورای تحصیلات تکمیلی مؤسسه به عنوان ناظر و بدون حق رأی.
ماده 22:
جلسه دفاعیه با ریاست استاد راهنما و حضور حداقل سه تن دیگر از اعضای هیأت داوران رسمیت می یابد. دانشجو موظف است در این جلسه گزارشی از کار تحقیقاتی و رساله خود را ارائه نموده و از آن دفاع نماید.
ماده 23:
هیأت داوران در پایان جلسه دفاعیه پس از شور و بررسی در خصوص اصالت و صحت رساله امتیاز آن را به شرح زیر مشخص می نماید:
الف) قبول: 						ب) مردود.
با درجه عالی
با درجه بسیار خوب
با درجه خوب
با درجه قابل قبول
ملاک تصمیم گیری در خصوص رد یا قبول رساله، رأی موافق حداقل چهار تن از اعضای هیأت داوران است و برای درجه بندی مراتب قبولی، رأی موافق سه تن از اعضاء ضروری است.
تبصره 1:
در صورتی که تعداد آراء موافق و مخالف برای تصمیم گیری برابر باشد رأی رئیس هیأت نافذ است.
تبصره 2:
چنانچه هیأت داوران رساله را از جهاتی ناقص تشخیص دهد موارد نقص را در رأی خود ذکر نموده و از دانشجو می خواهد در مدتی که از حداکثر مجاز دوران تحصیل وی تجاوز نکند رساله خود را کامل و مجدداً از آن دفاع نماید.



فصل هفتم
سایر مقررات
ماده 24:
حدکثر مدت مجاز تحصیل در دوره دکتری 5/4 سال است. چنانچه دانشجو در این مدت نتواند رساله خود را تکمیل و از آن دفاع نماید از ادامه تحصیل در آن رشته محروم می شود.
تبصره:
شورای تحصیلات تکمیلی می تواند در موارد استثنایی به پیشنهاد استاد راهنما و تأیید دانشکده حداکثر تا 3 نیمسال تحصیلی به مدت مجاز تحصیل دانشجو اضافه نماید.
ماده 25:
دانشجوی دوره دکتری باید به طور تمام وقت به تحصیل بپردازد تا بتواند از مزایای دانشجویی دوره دکتری برخوردار شود. آئین نامه های اجرایی لازم در این زمینه توسط مراجع ذیربط تهیه، تصویب و ابلاغ خواهد شد.
ماده 26:
عدم ثبت نام یا ثبت رساله در زمان مقرر به منزله انصراف از تحصیل دانشجو تلقی می شود. در موارد استثنایی که دانشجو عذر موجه داشته باشد با موافقت دانشکده و تأیید شورای تحصیلات تکمیلی مؤسسه و با توجه به حداکثر مدت مجاز تحصیل حداکثر تا 2 نیمسال از مرخصی تحصیلی استفاده کند.
ماده 27:
به دانشجویانی که معدل کل امتحان جامع آن ها 15 و بالاتر باشد اعم از این که برای مرحله تدوین رساله ثبت نام کنند یا از ادامه تحصیل منصرف شوند بنا به درخواست آنان تأییدیه ای مبنی بر گذراندن مرحله آموزشی دوره دکتری از سوی مؤسسه ذیربط داده می شود.
ماده 28:
نحوه پذیرش و ادامه تحصیل دانشجویان ایرانی متقاضی انتقال از دانشگاه ها و مؤسسات آموزش عالی یا پژوهشی خارج از کشور به دوره های دکتری در مؤسسات داخل مطابق آئین نامه ای است که به تصویب شورای عالی برنامه ریزی رسیده و به واحد های مجری ابلاغ شده یا می شود.
ماده 29:
این آئین نامه در 7 فصل و 29 ماده و 15 تبصره در جلسه 274 مورخ 8/12/1372 شورای عالی برنامه ریزی به تصویب نهایی رسید و از اول سال تحصیلی 74 - 1373 لازم الاجراست. از تاریخ اجرا کلیه بخشنامه ها و آئین نامه های آموزشی و پژوهشی مغایر با آن برای دانشجویان مشمول این آئین نامه لغو می گردد.
﻿آئین‌نامه دوره دکتری PH.D. مصوب جلسه شورای‌عالی برنامه‌ریزی مورخ 27/1/1384 برای دانشجویان ورودی سال 1384 و ما بعد آن:

آئین‌نامه دوره دکتری(PH.D.)

مقدمه
به منظور تعیین ضوابط کلی دوره دکتری(PH.D.) در نظام آموزش‌عالی کشور و با توجه به سیاست وزارت علوم، تحقیقات و فناوری در تفویض اختیار به دانشگاه‌ها و مؤسسه‌های آموزش‌عالی و پژوهشی "آئین‌نامه دوره دکتری(Ph.D.)" طبق مواد ذیل تدوین می‌شود.

ماده 1:
برای رعایت اختصار، واژه‌های زیر در این آئین‌نامه به کار می‌رود:
وزارت: منظور وزارت علوم، تحقیقات و فناوری است.
دوره دکتری: منظور دوره دکتری(PH.D.) است.
مؤسسه: منظور هر یک از دانشگاه‌ها و مؤسسه‌های آموزش‌عالی و پژوهشی کشور است که مطابق مقررات وزارت مجازند دوره دکتری را برگزار کنند.
گروه: منظور کوچک‌ترین واحد سازمانی آموزشی یا پژوهشی مؤسسه است.
آئین‌نامه: منظور آئین‌نامه دوره دکتری است.

ماده 2:
دوره دکتری بالاترین دوره تحصیلی آموزش‌عالی است که به اعطای مدرک تحصیلی می‌انجامد و رسالت آن تربیت افرادی است که با نوآوری در زمینه‌های مختلف علوم و فناوری در رفع نیاز‌های کشور و گسترش مرز‌های دانش مؤثر باشند.

ماده 3:
ضوابط ورود داوطلبان به دوره دکتری به شرح زیر است:
الف) داشتن شرایط عمومی ورود به آموزش‌عالی.
ب) داشتن مدرک تحصیلی کارشناسی‌ارشد یا دکتری حرفه‌ای که حسب مورد به تأیید وزارت یا وزارت بهداشت، درمان و آموزش پزشکی رسیده باشد.
ج) احراز صلاحیت علمی برای ورود به رشته مورد نظر.
د) احراز توانایی در زبان خارجی.
تبصره 1:
نحوه احراز صلاحیت علمی و توانایی داوطلبان در زبان خارجی بر اساس دستورالعملی است که به تصویب شورای مؤسسه رسیده باشد.
تبصره 2:
شورای هدایت استعداد‌های درخشان وزارت می تواند برای پذیرش داوطلبان مشمول تعریف "استعداد درخشان" در دوره دکتری ضوابط ویژه‌ای را تصویب کند.
تبصره 3:
داوطلب پس از دریافت پذیرش از مؤسسه و نام‌نویسی در دوره دکتری، دانشجوی دوره دکتری نامیده می‌شود.

ماده 4:
مسئولیت راهنمایی دانشجو از نخستین نیمسال تحصیلی بر عهده "استاد راهنما" است که به درخواست دانشجو از میان اعضای هیأت علمی با مرتبه استادیاری و بالاتر و با موافقت عضو هیأت علمی و تأیید گروه ذی‌ربط تعیین می‌شود.
تبصره 1:
در صورت نیاز، به پیشنهاد استاد راهنما و تأیید گروه، مسئولیت راهنمایی رساله دانشجو را بیش از یک استاد راهنما به طور مشترک، عهده‌دار می‌شوند.
تبصره 2:
در صورت نیاز، به تشخیص استاد راهنما، یک یا چند تن از اعضای هیأت علمی یا سایر متخصصان به عنوان "استاد مشاور" رساله دانشجو تعیین می‌شوند.

ماده 5:
مجموع واحدهای دوره دکتری 36 واحد است که 12 تا 18 واحد آن درسی و 18 تا 24 واحد آن مربوط به رساله است که در برنامه درسی مصوب هر رشته تعیین می‌شود.
تبصره 1:
واحد‌های درسی به منظور تسلط بر مفاهیم نوین هر رشته و تقویت توان علمی دانشجو برای اجرای فعالیت‌های پژوهشی دوره، با نظر استاد راهنما و بر اساس برنامه درسی مصوب هر رشته انتخاب می‌شود.
تبصره 2:
حداقل نمره قبولی در هر درس، 14 از 20 و میانگین قابل قبول نمره‌های دانشجو در همه درس‌ها 16 از 20 است. این میانگین بر اساس نمره‌های درس‌های گذرانده شده محاسبه می‌شود و در صورتی که مقدار آن کمتر از 16 باشد، دانشجو مجاز است با نظر استاد راهنما حداکثر در یک نیمسال تحصیلی درس‌هایی را علاوه بر سقف واحد‌های درسی برای جبران میانگین کل بگذراند.
تبصره 3:
در شرایط خاص و در صورت نیاز، به پیشنهاد استاد راهنما و تأیید گروه ذی‌ربط، دانشجو موظف است تعدادی از درس‌های دوره کارشناسی‌ارشد را به عنوان "درس‌های جبرانی" بگذراند. گذراندن این درس‌ها اجباری است اما نمره آن‌ها در تعیین میانگین کل محاسبه نمی‌شود.

ماده 6:
دانشجو موظف است تا پایان نیمسال اول تحصیلی موضوع رساله خود را با هماهنگی استاد راهنما تعیین و فعالیت پژوهشی خود را آغاز کند.
تبصره:
چگونگی ارزیابی قابلیت‌های آموزشی و پژوهشی دانشجو برای استمرار فعالیت پژوهشی (ارزیابی جامع) و نحوه تصویب موضوع رساله دانشجو مطابق دستورالعملی است که به تصویب شورای مؤسسه رسیده باشد. مؤسسه موظف است ترتیبی اتخاذ کند که موضوع رساله دانشجو حداکثر تا پایان نیمسال سوم تحصیلی دانشجو به تصویب نهایی برسد.

ماده 7:
دانشجو پس از تدوین رساله و تأیید استاد راهنما و به شرط کفایت دستاورد‌های علمی رساله (اعم از: انتشار مقاله در مجلات و همایش‌های معتبر علمی، ثبت اختراع، تولید دانش فنی، آثار بدیع هنری و امثال آن)، موظف است در حضور هیأت داوران از رساله خود دفاع کند.
تبصره:
ترکیب و وظایف هیأت داوران، چگونگی دفاع از رساله و احراز کفایت دستاورد‌های علمی رساله، تابع دستورالعملی است که به تصویب شورای مؤسسه رسیده باشد.

ماده 8:
ارزیابی رساله بر اساس کیفیت علمی پژوهش انجام شده، میزان نوآوری، چگونگی دفاع از یافته‌های پژوهشی و نحوه نگارش رساله انجام می‌شود و نتیجه آن به یکی از دو صورت زیر تعیین می‌شود:
الف) قبول(با درجه عالی، بسیار خوب، خوب).
ب) غیر قابل قبول.
تبصره:
چنانچه رساله دانشجو "غیرقابل‌قبول" ارزیابی شود، بنا به تشخیص هیأت داوران، دانشجو مجاز است طی حداکثر شش ماه، به شرط اینکه از حداکثر مدت مجاز تحصیل بیشتر نشود، اصلاحات لازم را در رساله به‌عمل آورد و صرفاً برای یک بار دیگر از آن دفاع کند.

ماده 9:
دانشجو پس از گذراندن واحد‌های درسی و کسب درجه "قبول" از رساله خود، دانش‌آموخته دوره دکتری شناخته می‌شود و به دریافت درجه دکتری نایل می‌گردد.

ماده 10:
مدت مجاز تحصیل در دوره دکتری 4 سال است و در صورت ضرورت به پیشنهاد استاد راهنما و تأیید گروه ذی‌ربط، حداکثر تا 2 نیمسال تحصیلی به این مدت افزوده می‌شود.
تبصره:
در صورتی که دانشجو بنا به عللی خارج از اختیار خود و یا بروز مشکلات غیرقابل پیش‌بینی، در مدت مجاز موفق به اتمام تحصیل نشود به پیشنهاد استاد راهنمای دانشجو، کمیسیون بررسی موارد خاص مؤسسه با حضور استاد راهنما، وضعیت دانشجو را بررسی و متناسب با کمیت و کیفیت فعالیت‌های علمی دانشجو، در مورد مدت و نحوه ادامه تحصیل یا اخراج او تصمیم‌گیری قطعی خواهد کرد.
براساس بخشنامه شماره 375/2 مورخ 20/1/1387: شورای‌عالی برنامه‌ریزی در جلسه مورخ 22/10/1386 خود در جهت تبیین ماده 10 مذکور و تبصره آن مقرر داشت: «مدت مجاز تحصیل در دوره دکتری چهار سال است که در صورت ضرورت به پیشنهاد استاد راهنما و تأیید گروه آموزشی مربوط می‌تواند تا دو نیمسال افزایش یابد. اضافه بر آن در صورتی که دانشجو بنا به عللی خارج از اراده خود و یا بروز مشکلات غیرقابل پیش‌بینی به تشخیص استاد راهنما، در مدت مجاز(1+4) موفق به اتمام تحصیل نشود، کمیسیون بررسی موارد خاص دانشگاه به درخواست و با حضور استاد راهنما وضعیت دانشجو را با رعایت بند 13 بخشنامه شماره 2434/2 مورخ 25/2/1384 بررسی و متناسب با کمیت و کیفیت فعالیت‌های علمی دانشجو، در مورد مدت و نحوه ادامه تحصیل وی تصمیم‌گیری خواهد کرد.
بر این اساس مدت مجاز تحصیل هر دانشجوی دوره دکتری با توجه به ماده 10 آیین‌نامه دوره دکتری و تبصره آن تعیین می‌شود و انجام هیچ‌گونه اقدام بازدارنده‌ای زاید بر مصوبات گروه آموزشی و یا کمیسیون بررسی موارد خاص به شرح ماده 10 و تبصره آن، همچون کسر نمره رساله دکتری با توجیه جلوگیری از طولانی شدن زمان تحصیل دانشجو مجاز نیست. در عین حال دانشجو موظف است حداقل یک ماه قبل از اتمام سنوات تحصیلی رساله خود را که به تأیید استاد راهنما رسیده است برای طی مراحل دفاع به گروه آموزشی تحویل دهد. در اینحال چنانچه دفاع از رساله صرفاً به دلیل طولانی شدن مراحل اداری، و نه به دلیل ضرورت انجام اصلاحات علمی، بیش از یک ماه به‌طول بینجامد، مدت مازاد جزو سنوات تحصیلی دانشجو محسوب نمی‌شود.»

ماده 11:
در موارد زیر دانشجو از ادامه تحصیل در دوره دکتری محروم می‌شود:
الف) میانگین کل نمره‌های درس‌هایی که دانشجو گذرانده است(با رعایت تبصره 2 ماده 5) کمتر از 16 شود.
ب) صلاحیت علمی دانشجو برای استمرار فعالیت پژوهشی پس از دو بار ارزیابی(با رعایت تبصره ماده 6) احراز نشود.
ج) رساله دانشجو(با رعایت تبصره ماده 8) "غیرقابل‌قبول" ارزیابی شود.
د) مدت مجاز تحصیل(با رعایت تبصره ماده 10) به پایان برسد.
تبصره:
در صورت محروم شدن یا انصراف دانشجو از ادامه تحصیل در دوره دکتری، مؤسسه مجاز است با رعایت ضوابط و مقررات مربوط، صرفاً گواهی‌نامه ای را بر اساس کارنامه تحصیلی دانشجو صادر کند و در اختیار وی قرار دهد.

ماده 12:
این آئین‌نامه در بر گیرنده اصول کلی و ضوابط اصلی دوره دکتری است و مؤسسه موظف است دستورالعمل‌های اجرایی آن را تدوین و پس از تصویب در شورای مؤسسه اجرا کند.
تبصره:
تفسیر مواد این آئین‌نامه بر عهده وزارت است و در صورت بروز ابهام در مفاد آن نظر وزارت مورد استناد خواهد بود.

ماده 13:
وزارت و مؤسسه به تناسب وظایف خود، دستورالعمل‌های نظارت بر اجرای دوره دکتری را تنظیم و بر نحوه اجرای این آئین‌نامه و دستورالعمل‌های اجرایی آن نظارت می‌کنند.

ماده 14:
این آئین‌نامه مشتمل بر یک مقدمه، چهارده ماده و چهارده تبصره در تاریخ 27/1/1384 به تصویب شورای‌عالی برنامه‌ریزی وزارت رسید و برای دانشجویانی که از سال تحصیلی 85-1384 و پس از آن در دوره دکتری پذیرفته می‌شوند، لازم الاجراست و با تصویب مؤسسه می‌تواند به دانشجویان دوره‌های قبل نیز تسری یابد.

ابلاغیه مورخ 25/2/1384 وزارت در خصوص آئین‌نامه دکتری مصوب 27/1/1384

    1) تنوع بخشی به روش‌های احراز صلاحیت علمی برای ورود به دوره دکتری، موضوع بند ج ماده 3 با این هدف انجام شده است که دانشگاه‌های مجری دوره امکان شناخت بیشتر و دقیق تر قابلیت‌های علمی و پژوهشی داوطلبان را داشته باشند و از این طریق بر کیفیت ورودی‌های دوره دکتری بیافزایند.
    2) با توجه به اهمیت زبان خارجی به عنوان ابزار دسترسی به دانش جهانی احراز توانایی داوطلبان در این خصوص شرط لازم برای پذیرش دوره دکتری محسوب می‌شود. با این حال شیوه مورد عمل دانشگاه باید از انعطاف پذیری و ظرفیتی برخوردار باشد که مانع ورود استعداد‌ها به دوره نشود.
    3) به منظور بهره‌گیری مطلوب تر از توانمندی‌های پذیرفته‌شدگان پیشنهاد می‌شود تعیین زمینه‌های پژوهشی آن عده از اعضای هیأت علمی که مایل به پذیرش دانشجوی دکتری هستند، پیش از تعیین ظرفیت و اعلام پذیرش دانشجو انجام شود تا داوطلبان با توجه به علائق خود و با آگاهی کامل به انتخاب زمینه تحقیقاتی و استاد راهنما بپردازند. با این اقدام این امکان فراهم خواهد شد که دانشجو هرچه سریع‌تر پژوهش خود را شروع کند و حداکثر انرژی و توان خود را در انجام این مهم به کار گیرد.
نکته حائز اهمیت در این خصوص، توجه دانشگاه‌های مجری دوره دکتری به تطابق هر چه بیشتر علائق پژوهشی دانشجویان با زمینه‌های پژوهشی تعیین شده است که این هم‌خوانی با معرفی انتشارات استادان راهنما در زمینه مورد نظر می‌تواند به بهترین وجه تحقق یابد.
    4) مشارکت بیش از یک استاد راهنما در مرحله تدوین رساله با توجه به تحولات روزافزون علوم، به خصوص در حوزه‌های میان رشته‌ای، مورد تأکید است. همچنین بر استفاده از مشاوران برجسته، چه از بین اعضای هیأت علمی دانشگاه‌ها و مراکز تحقیقاتی و چه از بین متخصصان و صاحب‌نظران بخش صنعت و دیگر بخش‌های اقتصادی و اجتماعی در گروه هدایت کننده رساله تأکید می‌شود.
    5) تعیین واحد‌های درسی دوره دکتری بین 12 تا 18 واحد درسی با هدف بهینه‌سازی استفاده از ظرفیت‌های دوره و مبتنی بر این واقعیت صورت گرفته که:
اولاً: با ارتقاء سطح دوره‌های کارشناسی‌ارشد، عملاً اساسی‌ترین درس‌های دوره تحصیلی در یک رشته یا گرایش مشخص که می‌تواند به عنوان پایه و مبنای ادامه تحصیل در دوره دکتری قرار گیرد، در آن دوره تدریس می‌شود و به این لحاظ داوطلب ورود به دوره دکتری از اطلاعات و دانش پایه برخوردار است.
ثانیاً: نیاز‌های آموزشی دانشجویان دوره دکتری با توجه به تحصیلات پایه و زمینه پژوهشی دوره با نظر استاد راهنما تعیین می‌شود. به این لحاظ تفاوت تعداد و نوع درس‌های انتخابی یک دانشجو نسبت به دیگر دانشجویان موجه می‌نماید. بر این اساس کاهش واحد‌های درسی دوره نه به مفهوم کاستن از اهمیت آموزش بلکه به مفهوم بهینه‌سازی برنامه درسی دوره دکتری است.
    6) در خصوص دروس جبرانی بسنده کردن به حداقل ممکن توصیه می‌شود. این توصیه مبتنی بر این واقعیت است که دانشجویان دوره دکتری با آموزش‌هایی که در دوره کارشناسی‌ارشد دیده‌اند به سطحی از دانش و تجربه رسیده‌اند که می‌توانند شخصاً و با استفاده از امکانات فراگیر موجود نظیر کتب مرجع، مجلات علمی و پایگاه‌های اطلاعاتی و اینترنت کمبود دانش نظری خود را در دروس جبرانی مرتفع سازند.
    7) محاسبه میانگین صرفاً با توجه به نمره‌های قابل‌قبول دانشجو صورت می‌گیرد، به این ترتیب در صورتی که دانشجو دو نمره ردی و قبولی در یک درس داشته باشد، در عین حال که نمره ردی در کارنامه دانشجو باقی می‌ماند، در احتساب میانگین کل صرفاً آخرین نمره - به عنوان شاخص نهایی وضعیت دانشجو در آن درس - مبنای محاسبه قرار خواهد گرفت.
    8) تعیین هرچه سریع‌تر زمینه موضوعی رساله دانشجوی دوره دکتری و آشنایی با منابع و مراجع مربوط با هدف فراهم ساختن زمان بیشتر تمرکز دانشجو بر موضوع پژوهش و عمق بخشیدن به آن صورت گرفته است. از این حیث افزایش بهره‌وری دوره‌های دکتری با کوتاه‌تر شدن زمان شروع دوره و آغاز کار پژوهشی دانشجو ملازمه خواهد داشت.
    9) ارزیابی جامع به مفهوم ارزیابی قابلیت‌های آموزشی و پژوهشی دانشجو برای استمرار فعالیت پژوهشی بازتعریفی از آزمون جامع دوره دکتری است. این بازتعریف بر اساس تجربیات ناشی از برگزاری آزمون‌های جامع دوره دکتری و با هدف تنوع بخشی به آزمون جامع و تحول کیفی در روش، زمان و محتوای آن، هدفمند کردن ارزیابی، صرفه‌جویی در وقت، انرژی و امکانات دانشگاه و دانشجویان، اریابی قابلیت پژوهشی دانشجو، ارتقای کیفیت دوره و ارزیابی جهت‌دار درس‌های دوره با محوریت موضوع رساله است. بر این اساس ارزیابی جامع می‌تواند همزمان با بررسی موضوع رساله دانشجو انجام شود و یا به گونه‌ای دیگر ارزیابی طرح پیشنهادی رساله دانشجو خود به عنوان ارزیابی جامع در نظر گرفته شود.
    10) آثار تحول و تغییر در مقررات دوره دکتری باید در ارتقای کیفیت و وجود نوآوری در رساله‌های دانشجویان بروز و ظهور یابد. در غیراین‌صورت می‌توان گفت که تحول در مقررات آموزشی به اصلی‌ترین هدف خود دست نیافته است. تأکید بر انتشار مقاله، ثبت اختراع و تولید دانش فنی توسط دانشجویان دکتری نیز از باب اطمینان یافتن از وجود نوآوری‌های پژوهشی و تضمینی بر نوآوری در رساله‌های دوره‌های دکتری است. توجه به این وجه از مسأله به خصوص با توجه به استعداد، قابلیت و ظرفیت دانشجویان دکتری می‌تواند امکان مشارکت آن‌ها را در ارتقاء جایگاه علمی کشور در منطقه و جهان فراهم سازد.
    11) برای ارزیابی هرچه دقیق‌تر کیفیت رساله بر بهره‌گیری از اعضای هیأت علمی دیگر دانشگاه‌ها و مراکز تحقیقاتی و صاحب نظران برون دانشگاهی به عنوان عضو هیأت داوران رساله‌های دانشجویی تأکید می‌شود.
    12) تشخیص هیأت داوران مبنی بر قبول رساله در هر درجه از درجات سه گانه به مفهوم نفی اصلاحات احتمالی لازم در رساله نخواهد بود بلکه اعلام قبولی مشروط رساله به این مفهوم است که رساله پس از انجام اصلاحات مورد نظر هیأت داوران نیاز به دفاع مجدد ندارد.
    13) در مواردی که به رغم تلاش و کوشش علمی و پژوهشی دانشجو در پیشبرد طرح پژوهشی، دفاع از رساله به هر دلیل در مدت مجاز تحصیل امکان پذیر نباشد، لازم است جهت‌گیری کلی کمیسیون موارد خاص به مساعدت به دانشجو برای ادامه فعالیت تا نیل به نتیجه نهایی معطوف باشد. این جهت‌گیری به مفهوم استفاده از تمامی سرمایه‌گذاری‌های مادی و معنوی و ظرفیت‌های انسانی و جلوگیری از اتلاف منابع فردی و اجتماعی است. رعایت این قاعده در جریان اعمال ماده 11 آئین‌نامه نیز توصیه می‌شود.
    14) در یک جمع بندی کلی می‌توان از توجه به سیاست عدم تمرکز با هدف پر رنگ کردن نقش گروه‌های آموزشی و پژوهشی در تصمیم‌گیری، کاهش تعداد واحد‌های آموزشی در جهت تقویت فراگیری دانشجویان با استفاده از امکانات محیطی و تقویت پژوهش، تناسب تعداد و نوع واحد‌های آموزشی با نیاز‌های پژوهشی دانشجو و ارتقاء کیفی رساله‌ها، برجستگی بیشتر نقش استاد راهنما در هدایت دانشجو، استفاده از استادان راهنمای مشترک، بهره‌گیری از صاحب‌نظران برون دانشگاهی، افزایش میزان تولیدات علمی و کوتاه‌کردن و بهینه‌سازی دوره تحصیل به عنوان اساسی‌ترین محور‌های تحولی آئین‌نامه جدید دوره دکتری یاد کرد. البته این تحول به خصوص هنگامی منشاء آثار خواهد بود که اولاً: پذیرش دانشجوی دکتری بر اساس زمینه‌های پژوهش اعلام شده قبلی صورت گیرد. ثانیاً: ارزیابی جامع به عنوان ارزیابی کلی توان‌مندی آموزشی و پژوهشی دانشجو و نه لزوماً به عنوان آزمون مجدد دروس گذرانده دانشجو مورد توجه قرار گیرد و ثالثاً: از اعضای هیأت علمی دیگر دانشگاه‌ها و مراکز تحقیقاتی و صاحب‌نظران برون دانشگاهی به عنوان عضو هیأت داوران و استاد مشاور استفاده شود.
﻿مقدمه
آيين‌نامه آموزشي دوره كارشناسي‌ارشد ناپيوسته مصوب 1367، پس از اجراي يك دوره 5 ساله و مشاهده كاستي‌ها و هم‌چنين تطبيق با سياست‌هاي آموزش عالي در سطح تحصيلات تكميلي، نياز به اصلاحات و تغييراتي داشت كه بايد در آن به عمل مي‌آمد.
اين تغييرات براساس نظرات رسيده از دانشگاهها، اعضاي هيأت علمي مسئولان اجرايي و پيشنهادهاي معاونين آموزشي دانشگاهها و مؤسسات آموزش عالي در(گردهمايي‌هاي ادواري)، توسط كميسيون تدوين آيين‌نامه‌ها، جمع‌آوري و به صورت پيوست تنظيم، تدوين و جهت تصويب نهايي به شوراي‌عالي برنامه‌ريزي پيشنهاد شد.
شوراي‌عالي برنامه‌ريزي طي جلسات 285 تا 291 خود، اين پيشنهادها را بررسي و با اصلاحاتي آن را تصويب كرد.
اين آيين‌نامه جايگزين آيين‌نامه قبلي مي‌شود و از آغاز سال تحصيلي 74-73 براي دانشجويان ورودي اين سال و بعد از آن لازم‌الاجرا است و به موجب آن همه آيين‌نامه‌ها و بخشنامه‌هاي قبلي مغاير با آن، براي مشمولان اين آيين‌نامه لغو مي‌گردد.
اينك توجه مجريان محترم را به نكات زير جلب مي‌نمايد:
    1. در اين آيين‌نامه تنها به ذكر اصول اكتفا شده است، آنجا كه ساكت است تصميم‌گيري بر عهده كميته يا شوراي تحصيلات تكميلي مؤسسه ذي‌ربط است.
    2. از شرايط آيين‌نامه‌نويسي، روشني و غيرقابل تفسير بودن كلمات، سادگي عبارات، وسعت دامنه اجرا، قابليت درك و جامع بودن آن است. در اينجا كوشش شده است كه اين نكات، تا آنجا كه ممكن است رعايت شود. معهذا اگر ابهامي در اصول آن پديدآيد، رفع يا تفسير آن بر عهده كميسيون تدوين آيين‌نامه‌ها است.
    3. زمان اجراي اين آيين‌نامه، از سال تحصيلي 74-73 و بعد از آن است ولي از آنجا كه با آيين‌نامه‌هاي قبلي تفاوت اصولي ندارد، قابليت تطبيق و تسري به دانشجويان فعلي را نيز دارد. معهذا تطبيق بايد با نظر كميته يا شوراي تحصيلات تكميلي مؤسسه صورت گيرد.
    4. لازم است دانشگاهها و مؤسسات آموزش عالي و پژوهشي دانشجويان را از آغاز تحصيل با مواد اين آيين‌نامه آشنا سازند و به هنگام نام‌نويسي در نخستين نيمسال تحصيلي و ابتداي هر سال تحصيلي اهم مواد آن را در اختيار دانشجويان قرار دهند.
در پايان از كليه اعضاي محترم هيأت علمي، دست‌اندركاران و مسئولان اجرايي، دانشگاهها و مؤسسات آموزش عالي انتظار دارد با توكل به خداوند متعال در تحقق اهداف مقدس انقلاب فرهنگي كه در وصيت‌نامه الهي سياسي حضرت امام رضوان‌الله تعالي عليه به آن تكيه شده است، تلاش نمايند و در اين راه از هر نوع كوششي دريغ ننمايند و انشاءالله موفق و مؤيد به تأييدات الهي باشند.		  با آرزوی توفیق الهی دكترسيدمحمدرضا هاشمي گلپايگاني
وزير فرهنگ و آموزش عالي و رئيس شوراي‌عالي برنامه‌ريزي
آیین‌نامه آموزشی دوره کارشناسی‌ارشد ناپیوسته مصوب نهایی دویست و نود و یکمین جلسه شورای‌عالی برنامه‌ریزی مورخ 25/10/1373

آیین‌نامه دوره کارشناسی‌ارشد ناپیوسته

فصل اول
کلیات

ماده 1: تعریف
دوره کارشناسی‌ارشد یکی از دوره‌های آموزش عالی بالاتر از دوره کارشناسی است که پس از آن به اجرا در می‌آید و سرانجام به اعطاء مدرک کارشناسی‌ارشد در رشته مربوطه منتهی می‌گردد.
تبصره:
در آیین‌نامه، به منظور اختصار به همه دانشگاه‌ها و مؤسسات آموزش عالی، پژوهشگاه‌ها و مراکز تحقیقاتی مجاز که در مقاطع تحصیلی کارشناسی‌ارشد و دکتری(تحصیلات تکمیلی) فعالیت دارند، ((مؤسسه)) گفته می‌شود.
منظور از کمیته تحصیلات تکمیلی، کمیته یا شورایی است که در این زمینه در سطح گروه یا دانشکده تشکیل می‌شود.

ماده 2: هدف
هدف از ایجاد دوره کارشناسی‌ارشد، گسترش دانش و تربیت متخصصان و پژوهش‌گرانی است که با فراگیری آموزش‌های لازم و آشنایی با روش‌های پژوهش علمی، مهارت لازم را برای آموزش، پژوهش و خدمات پیدا می‌کنند.

فصل دوم
شرایط ورود

ماده 3:
شرایط ورود به دوره به شرح زیر است:
1-3: داشتن شرایط عمومی ورود به آموزش عالی.
2-3: داشتن گواهی‌نامه پایان دوره کارشناسی یا بالاتر مورد تأیید وزارت فرهنگ و آموزش عالی و یا وزارت بهداشت، درمان و آموزش پزشکی در رشته‌های مورد قبول(به تشخیص شورای‌عالی برنامه‌ریزی). براساس بخشنامه شماره 11162/22/42 مورخ 24/12/1383: شورای گسترش آموزش عالی در جلسه مورخ 4/11/1383 خود با شرکت فارغ‌التحصیلان کلیه رشته‌ها در آزمونهای ورودی دوره‌های کارشناسی ناپیوسته، کارشناسی‌ارشد و دکتری در رشته‌های علوم انسانی، هنر، فنی و مهندسی، علوم پایه و کشاورزی موافقت به‌عمل‌آورد و مقرر نمود در صورت قبولی، دانشجو موظف است دروس پیشنیاز لازم را به پیشنهاد گروه آموزشی بگذراند. هزینه دروس پیشنیاز توسط دانشجو پرداخت می‌شود. همچنین براساس بخشنامه شماره 47/2 مورخ 10/1/1383 معاون آموزشی وزارت متبوع: با توجه به محدودیت امکانات دانشگاهها و مؤسسات آموزش عالی دولتی و ضرورت توزیع عادلانه امکانات مذکور بین متقاضیان، هر یک از داوطلبان ورود به آموزش عالی برای هر یک از مقاطع تحصیلی تنها برای یک بار به استفاده از امکانات دولتی مجاز خواهند بود. شرکت مجدد فارغ‌التحصیلان دوره‌های کارشناسی‌ارشد با توجه به ضوابط جز در رشته‌ای که فارغ‌التحصیل شده‌اند در صورت دارا بودن کارت پایان خدمت وظیفه و یا معافیت دایم بلامانع است.
3-3: برخورداری از توانایی جسمی لازم و متناسب با رشته تحصیلی.
4-3: موفقیت در آزمون ورودی دوره.
تبصره:
مدرک معادل کارشناسی برای ورود به این دوره‌ها فاقد اعتبار است.

فصل سوم
واحدهای درسی

ماده 4:
تعداد کل واحدهای درسی دوره کارشناسی‌ارشد ناپیوسته با احتساب واحد پایان‌نامه بر حسب رشته، حداقل 28 و حداکثر 32 واحد است.
تبصره 1:
چنانچه به تشخیص کمیته تحصیلات تکمیلی، گذراندن تعدادی از واحدهای درسی دوره کارشناسی به عنوان دروس کمبود یا جبرانی برای دانشجو ضروری تشخیص داده شود، وی مکلف است آن دروس را بر اساس برنامه مصوب، اضافه بر واحدهای درسی مقرر در دوره کارشناسی‌ارشد و مطابق این آیین‌نامه بگذراند. براساس بخشنامه شماره 8206/1859 مورخ 15/4/1370، شورای‌عالی برنامه‌ریزی در جلسه 209 مورخ 2/10/1369 خود مقرر نمود: در تمام دوره‌های کارشناسی‌ارشد و دکتری وجود درسی با عنوان کامپیوتر جزء دروس پیشنیاز و جبرانی، الزامی است و دانشجویان موظف‌اند این درس را اگر در دوره کارشناسی نگذرانده‌اند، الزاماً آن‌را بگذرانند.
تعداد دروس جبرانی در هر رشته حداکثر 24 واحد است.
تبصره 2:
در انتخاب دروس، اولویت با دروس جبرانی است. تعیین تعداد و نوع دروس و زمان انتخاب آنها در چهارچوب برنامه مصوب شورای‌عالی برنامه‌ریزی، بر عهده کمیته تحصیلات تکمیلی مؤسسه ذی‌ربط است.
تبصره 3:
به ازای گذراندن هر 12 واحد درسی از دروس جبرانی، یک نیمسال تحصیلی به طول مدت تحصیل دانشجو افزوده می‌شود.

ماده 5:
تعداد واحد پایان‌نامه کارشناسی‌ارشد برای همه رشته‌ها بین 4 تا 10 واحد درسی، مطابق برنامه مصوب شورای‌عالی برنامه‌ریزی است.

ماده 6:
دانشجوی دوره کارشناسی‌ارشد مجاز است در هر نیمسال تحصیلی بین 8 تا 14 واحد درسی را انتخاب کند و در موارد استثنایی، با صلاحدید کمیته تحصیلات تکمیلی، این تعداد می‌تواند به 16 واحد افزایش یابد.
تبصره 1:
در آخرین نیمسال تحصیلی، نام‌نویسی دانشجو در کمتر از 8 واحد درسی بلامانع است.
تبصره 2:
دانشجویانی که برخی از دروس دوره کارشناسی‌ارشد را در دوره کارشناسی گذرانده‌اند نمی‌توانند آن درس یا دروس را مجدداً در دوره کارشناسی‌ارشد بگذرانند. این دانشجویان باید با گرفتن دیگر دروس انتخابی جمع واحدهای درسی خود را به حد نصاب مندرج در برنامه مصوب برسانند.

فصل چهارم
حضور و غیاب

ماده 7:
حضور دانشجو در تمامی برنامه‌های درسی و دیگر فعالیت‌های آموزشی و پژوهشی دوره الزامی است. غیبت دانشجو در هر درس نباید از 17/4 مجموع ساعات آن درس تجاوز کند، در غیر اینصورت نمره دانشجو در آن درس صفر محسوب می‌شود. طبق بخشنامه شماره 2169/2 مورخ 30/11/1378 وزارت متبوع و پیرو بخشنامه شماره 6225/2 مورخ 24/5/1378 مبنی بر تقلیل طول نیمسال تحصیلی به 16 هفته و بر اساس مصوبه جلسه 379 مورخ 14/6/1378 شورای‌عالی برنامه‌ریزی، تعداد ساعات مجاز غیبت دانشجو در هر درس از 17/4 به 16/3 تغییر می‌یابد.
تبصره:
در صورتی که غیبت دانشجو در یک درس، بیش از حد مجاز بوده و از نظر مؤسسه موجه تشخیص داده شود، آن درس از مجموعه دروس انتخابی دانشجو حذف می‌شود. در اینصورت رعایت حد نصاب 8 واحد در آن نیمسال الزامی نیست ولی آن نیمسال از نظر طول تحصیل برای دانشجو یک نیمسال کامل محسوب می‌شود.

ماده 8:
غیبت غیر موجه در امتحان هر درس موجب گرفتن نمره صفر برای آن درس است.
تبصره:
در صورتی که غیبت دانشجو در امتحان از نظر مؤسسه موجه تشخیص داده شود، درس مزبور حذف می‌شود.

فصل پنجم
طول دوره، مرخصی تحصیلی و انصراف از تحصیل

ماده 9:
طول دوره مدتی است که دانشجو باید دروس تعیین شده در این دوره را با پایان‌نامه بر اساس مقررات مربوط به اتمام برساند.
طول دوره کارشناسی‌ارشد ناپیوسته 2 سال است.
تبصره:
کمیته تحصیلات تکمیلی می‌تواند در صورت لزوم و حسب مورد یک و حداکثر تا 2 نیمسال تحصیلی به طول دوره دانشجو اضافه کند.
براساس بخشنامه شماره 26373/4/41 مورخ 17/4/1383 و با توجه به بند 1 الحاقی به ماده2 آیین‌نامه اجرایی کمیسیون بررسی موارد خاص دانشگاهها و مؤسسات آموزش عالی: افزایش سنوات تحصیلی دانشجویانی که حداکثر مدت مجاز تحصیل آنان برابر آیین‌نامه آموزشی به پایان رسیده و ادامه تحصیل آنها از لحاظ سایر مقررات آموزشی مجاز است، بنا به تقاضای کتبی دانشجو حداکثر برای دو نیمسال در نظام شبانه انجام می‌پذیرد.
براساس بخشنامه شماره 23813/2 مورخ 28/12/1386: شورای‌عالی برنامه‌ریزی در جلسه مورخ 11/12/1386 خود با توجه به اعمال سیاست توسعه تحصیلات تکمیلی و به‌منظور ساماندهی طول زمان تحصیل و جلوگیری از ماندگاری غیرضروری دانشجویان از یک‌سو و اجتناب از تنزل کیفیت پایان‌نامه‌های دانشجویی در پاره‌ای از موارد، به دلیل محدودیت زمان تحصیل از سوی دیگر، ماده 9 را به شرح زیر اصلاح کرد:
«طول دوره کارشناسی‌ارشد ناپیوسته، مشتمل بر زمان لازم برای گذراندن دروس و تهیه پایان‌نامه 2 سال است. این مدت با رعایت تبصره‌های زیر قابل افزایش است.
تبصره 1 اصلاحی:
الف- طول مدت تحصیل دانشجو، بنا به پیشنهاد استاد راهنما و تأیید گروه آموزشی ذی‌ربط برای مدت یک نیمسال تحصیلی افزایش می‌یابد.
ب- طول مدت تحصیل دانشجو، بنا به پیشنهاد استاد راهنما (متضمن دلایل متقن و کافی مبنی بر ضرورت افزایش مدت تحصیل)، تصویب شورای گروه آموزشی ذی‌ربط که با حضور استاد راهنما تشکیل می‌شود و تأیید دانشکده برای یک نیمسال تحصیلی دیگر قابل افزایش است.
تبصره 3 الحاقی:
دانشجو موظف است حداقل یک ماه قبل از اتمام سنوات تحصیلی پایان‌نامه خود را که به تأیید استاد راهنما رسیده است برای طی مراحل دفاع به گروه آموزشی تحویل دهد. در اینحال چنانچه دفاع از رساله صرفاً به دلیل طولانی شدن مراحل اداری، و نه به دلیل ضرورت انجام اصلاحات علمی، بیش از یک ماه به‌طول بینجامد، مدت مازاد جزو سنوات تحصیلی دانشجو محسوب نمی‌شود.»

ماده 10:
دانشجوی دوره کارشناسی‌ارشد می‌تواند حداکثر برای یک نیمسال تحصیلی با کسب موافقت دانشگاه از مرخصی تحصیلی استفاده کند.
تبصره 1:
مدت مرخصی جزو سنوات تحصیلی دانشجو محسوب می‌شود. براساس بخشنامه شماره 3490/113 مورخ 8/11/1373: شورای‌عالی برنامه‌ریزی در جلسه مورخ 25/10/1373 خود مقرر نمود دانشجویی که به‌عنوان همسر یکی از کارکنان دولت به صورت همراه به مأموریت خارج از کشور اعزام می‌شود، می‌تواند با ارائه حکم مأموریت همسر و به تشخیص و تأیید شورای آموزشی دانشگاه یا مؤسسه محل تحصیل، علاوه بر استفاده از میزان مرخصی استحقاقی در طول دوره تحصیل، تا 4 سال دیگر نیز از مرخصی بدون احتساب در سنوات تحصیلی بهره‌مند گردد. براساس بخشنامه 28588/11 مورخ 19/11/1374 و با توجه به ماده2 آیین‌نامه اجرایی کمیسیون بررسی موارد خاص دانشگاهها و مؤسسات آموزش عالی: موافقت با یک سال مرخصی بدون احتساب در سنوات تحصیلی دانشجویانی که با ارائه مدارک مستند به بیماری حاد و مزمن مبتلا گردیده‌اند و یا خانم‌هایی که دوران بارداری و زایمان را سپری می‌نمایند و یا کسانی که با تأیید وزیر مربوط به کارشان نیاز مبرم می‌باشد. همچنین براساس بخشنامه شماره 1020/113 مورخ 28/4/1379: شورای‌عالی برنامه‌ریزی در جلسه 379 مورخ 19/4/1379 خود مقرر نمود با توجه به ضرورت فراهم نمودن امکانات لازم برای مادران شیرده و اهمیت تغذیه انحصاری شیرخواران با شیر مادر، مادران شاغل به تحصیل در تمام رشته‌های دانشگاهی و در کلیه مقاطع تحصیلی می‌توانند از یک نیمسال تحصیلی مرخصی زایمان، علاوه بر مرخصی مجاز دوره، بدون احتساب در سنوات تحصیلی استفاده کنند. همچنین براساس بخشنامه شماره 26373/4/41 مورخ 17/4/1383 و با توجه به بند 3 الحاقی به ماده2 آیین‌نامه اجرایی کمیسیون بررسی موارد خاص دانشگاهها و مؤسسات آموزش عالی: اعطای حداکثر سه سال مرخصی بدون احتساب در سنوات تحصیلی به دانشجویانی که به مأموریت خارج اعزام می‌شوند، به شرط تأیید معاون ذیربط وزارت متبوع دانشجو.
تبصره 2:
چنانچه مؤسسه نتواند حداقل واحدهای درسی را در یک نیمسال تحصیلی ارائه دهد، به نسبت کسر واحدهای ارائه شده، به طول دوره دانشجو افزوده می‌شود. در هر صورت طول دوره تحصیل نباید از سه سال تجاوز نماید.
تبصره 3:
درخواست مرخصی باید قبل از شروع نام‌نویسی در هر نیمسال تحصیلی به مؤسسه مربوط تسلیم و موافقت آن مؤسسه کسب گردد. موافقت مؤسسه با مرخصی تحصیلی دانشجو با توجه به وضعیت تحصیلی وی صورت می‌گیرد و منوط به این است که ادامه تحصیل دانشجو از آن به بعد با مشکل مواجه نشود.

ماده 10:
در صورتی که دانشجو بدون کسب موافقت مؤسسه حتی برای یک نیمسال ترک تحصیل نماید، از ادامه تحصیل محروم می‌شود.

ماده 11:
دانشجو می‌تواند به هر دلیل از تحصیل اعلام انصراف نماید. در این صورت باید درخواست خود را مبنی بر انصراف به مؤسسه تسلیم نماید. چنانچه دانشجو بعد از یک ماه درخواست خود را پس نگیرد، آن مؤسسه نسبت به صدور گواهی انصراف اقدام می‌نماید.
تبصره:
دانشجوی انصرافی یا اخراجی موظف است به تعهداتی که سپرده است عمل نماید. به هر حال صدور هر گونه گواهی‌نامه و تسلیم ریزنمرات و دریافت مجوز شرکت مجدد در آزمون ورودی منوط به تسویه حساب دانشجو با مؤسسه ذی‌ربط است.

فصل ششم
ارزشیابی

ماده 12:
حداقل نمره قبولی در هر درس، اعم از دروس دوره و دروس جبرانی در دوره کارشناسی‌ارشد، 12 است.
تبصره 1:
اگر نمره دانشجو در یک درس انتخابی کمتر از 12 باشد، می‌تواند با موافقت استاد راهنما به جای آن درس، درس دیگری را انتخاب نماید.
تبصره 2:
در مواردی که ارزشیابی دانشجو در یک درس موکول به فعالیت‌هایی باشد که با تشخیص استاد مربوط انجام آن در طول یک نیمسال تحصیلی ممکن نیست، ادامه تحصیل دانشجو در آن درس ناتمام محسوب می‌شود. در این صورت باید نمره دانشجو در این درس، حداکثر تا پایان نیمسال تحصیلی بعد، توسط استاد ذی‌ربط به نمره قطعی تبدیل و در کارنامه وی ثبت شود.

ماده 13:
میانگین نمرات دروس دانشجو در دوره کارشناسی‌ارشد در هر نیمسال تحصیلی، نباید از 14 کمتر باشد. اگر میانگین نمرات دانشجو در دو نیمسال تحصیلی کمتر از 14 باشد، آن دانشجو از ادامه تحصیل محروم می‌شود.
تبصره:
نمره دروس پیشنیاز یا جبرانی در کارنامه دانشجو، جداگانه ثبت می‌شود اما در احتساب میانگین نمرات نیمسال تحصیلی و میانگین کل نمرات دانشجو منظور نمی‌شود.

ماده 14:
میانگین کل نمرات دانشجو در پایان دوره نباید از 14 کمتر باشد، در غیر اینصورت فارغ‌التحصیل دوره کارشناسی‌ارشد شناخته نمی‌شود.
تبصره 1:
دانشجویی که پس از گذراندن کلیه واحدهای درسی دوره، میانگین کل نمرات او از 14 کمتر باشد، در صورتی که حداکثر مدت مجاز تحصیل وی به پایان نرسیده باشد، می‌تواند تا 16 واحد از دروسی را که در آنها نمره کمتر از 14 گرفته است، فقط در یک نیمسال تحصیلی تکرار کند و در صورت جبران کمبود میانگین کل، فارغ‌التحصیل شود. طبق بخشنامه شماره 4707/22 مورخ 13/10/1378 وزارت متبوع و در انطباق با مصوبه جلسه 432 مورخ 3/9/1377 شورای‌عالی انقلاب فرهنگی مبنی بر ممنوعیت صدور مدرک معادل و به استناد جلسه 371 مورخ 2/12/1377 شورای‌عالی برنامه‌ریزی، تبصره 1 ماده 14 آیین‌نامه کارشناسی‌ارشد به شرح زیر اصلاح شد: دانشجویی که پس از گذراندن کلیه واحدهای درسی دوره، میانگین کل نمرات او از 14 کمتر باشد، در صورتی که حداکثر مدت مجاز تحصیل وی به پایان نرسیده باشد، می‌تواند تا 16 واحد از دروسی را که در آنها نمره کمتر از 14 گرفته است، فقط در یک نیمسال تحصیلی تکرار کند و در صورت جبران کمبود میانگین کل، فارغ‌التحصیل شود. دانشجویی که به هر دلیل نتواند از این فرصت استفاده کند، از ادامه تحصیل و دریافت مدرک تحصیلی محروم می‌شود.
تبصره 2:
به دانشجویی که نتواند میانگین کل نمرات خود را به حد نصاب 14 برساند، در صورتی که میانگین نمرات او 12 یا بیشتر باشد، با رعایت ماده 13 و به شرط گذراندن پایان‌نامه مدرک معادل کارشناسی‌ارشد در رشته مربوط داده خواهد شد. طبق بخشنامه مذکور در ماده 14، تبصره 2 ماده 14 حذف و تبصره 1 ماده مذکور به تبصره اصلاح شد.
تبصره 2:
الحاقي براساس مصوبه جلسه 334 مورخ 23/10/75 شوراي‌عالي برنامه‌ريزي: دانشجويان دوره‌هاي كارشناسي‌ارشد كه به هر دليل از ادامه تحصيل محروم مي‌شوند، چنانچه با دانشگاه محل تحصيل خود تسويه حساب كنند، مي‌توانند مجدداً در آزمون ورودي دوره‌هاي كارشناسي‌ارشد شركت نمايند.
در صورت قبولي در آزمون، واحدهاي درسي قبلي آنها، پس از ارزيابي و تطبيق با برنامه‌هاي مصوب از آنان پذيرفته مي‌شود. ارزيابي دروس و تطبيق واحدها بر عهده دانشگاه يا مؤسسه پذيرنده است و به ازاي هر 12 واحد كه پذيرفته مي‌شود يك نيمسال از طول مدت مجاز تحصيل دانشجو كاسته مي‌شود.
پذيرش واحدهاي درسي قبلي اين دانشجويان منوط به احراز سه شرط زير است:
    1. داشتن مجوز از شوراي گسترش آموزش عالي وزارتين فرهنگ و آموزش عالي و بهداشت و درمان و آموزش پزشكي حسب مورد.
    2. پذيرش دانشجو از طريق آزمون سراسري.
    3. اجراي برنامه‌هاي مصوب شوراي عالي برنامه‌ريزي.
فصل هفتم
پایان‌نامه

ماده 15:
تهیه پایان‌نامه آخرین بخش دوره کارشناسی‌ارشد است که طی آن دانشجو موظف است در یک زمینه مربوط به رشته تحصیلی خود زیر نظر استاد راهنما به تحقیق و تتبع بپردازد.
ماده 16:
استاد راهنما با پیشنهاد دانشجو و موافقت استاد و تأیید کمیته تحصیلات تکمیلی، از اعضای هیأت علمی مؤسسه یا خارج از مؤسسه با حداقل مرتبه استادیاری تعیین می‌گردد.
تبصره 1:
چنانچه استاد راهنما خارج از مؤسسه آموزش عالی انتخاب می‌شود به جای شرط استادیاری داشتن مدرک دکتری الزامی است.
تبصره 2:
در رشته‌هایی که استادیار به تعداد کافی وجود ندارد، استاد راهنما را می‌توان با تأیید کمیته تحصیلات تکمیلی از بین مربیان برجسته مؤسسه و دارای حداقل 10 سال سابقه کار مفید آموزشی و پژوهشی انتخاب کرد.

ماده 17:
دانشجو موظف است پس از پایان نیمسال اول و قبل از شروع نیمسال سوم تحصیلی موضوع پایان‌نامه خود را با نظر استاد راهنما انتخاب کند.
موضوع پایان‌نامه پس از تأیید کمیته تحصیلات تکمیلی قطعیت می‌یابد.

ماده 18:
استاد مشاور به پیشنهاد استاد راهنما و پس از تأیید کمیته تحصیلات تکمیلی از بین اعضای هیأت علمی یا متخصصان و محققان مربوط انتخاب می‌شود.

ماده 19:
ارزشیابی پایان‌نامه در جلسه دفاعیه توسط هیأت داوران، متشکل از استاد راهنما، استاد مشاور و حداقل یک نفر نماینده کمیته تحصیلات تکمیلی و دو نفر از بین اعضای هیأت علمی یا متخصصان و محققان داخل یا خارج مؤسسه صورت می‌گیرد.

ماده 20:
پایان‌نامه توسط هیأت داوران در پنج درجه ارزشیابی شده و به هر درجه نمره‌ای تعلق می‌گیرد و این نمره در میانگین کل نمرات محاسبه می‌شود.
نمره از 18 تا 20 عالی
نمره از 16 تا 99/17 بسیار خوب
نمره از 14 تا 99/15 خوب
نمره از 12 تا 99/13 قابل قبول
نمره کمتر از 12 غیر قابل قبول
براساس بخشنامه شماره 23813/2 مورخ 28/12/1386: شورای‌عالی برنامه‌ریزی در جلسه مورخ 11/12/1386 متن زیر را به عنوان تبصره به ماده 20 اضافه نمود: «تغییر نمره پایان‌نامه مشمولین تبصره‌های 1 اصلاحی و 3 الحاقی به ماده 9 که توسط هیئت داوران، تعیین شده است توسط سایر مراجع دانشگاه، به‌هیچ‌عنوان مجاز نیست.»

ماده 21:
دانشجو پس از انتخاب پایان‌نامه، تا زمانی که آن را به پایان نرسانده است موظف است بر اساس تقویم دانشگاهی در نیمسال(های) بعد نیز برای آن ثبت‌نام نماید. در این حال نمره پایان‌نامه در آخرین نیمسال تحصیلی وارد کارنامه دانشجو می‌شود و در میانگین نمرات او منظور خواهد شد.

ماده 22:
در صورتی که پایان‌نامه، از نظر هیأت داوران غیر قابل قبول تشخیص داده شود، دانشجو می‌تواند در مدتی که از حداکثر مدت مجاز تحصیل وی تجاوز نکند، پایان‌نامه خود را کامل و بار دیگر در زمانی که هیأت داوران تعیین می‌کنند از آن دفاع نماید. طبق بخشنامه مذکور در ماده 14، ماده 22 به شرح زیر اصلاح شد: دانشجویی که در فرصت تعیین شده نتواند از پایان‌نامه خود با موفقیت دفاع کند، از ادامه تحصیل و دریافت مدرک تحصیلی محروم می‌شود.
تبصره:
در صورتی که دانشجو در مدت مجاز تحصیل موفق به گذراندن پایان‌نامه خود نشود، می‌تواند معادل تعداد واحدهای پایان‌نامه، درس یا دروسی را که کمیته تحصیلات تکمیلی تعیین می‌کند، اخذ و حداکثر در یک نیمسال تحصیلی، آن درس یا دروس را با موفقیت بگذراند. در این حال اگر میانگین کل نمرات دانشجو، حداقل 14 باشد، به وی مدرک معادل کارشناسی‌ارشد در رشته مربوط داده خواهد شد. در غیر اینصورت به وی مدرکی تعلق نمی‌گیرد. طبق بخشنامه مذکور در ماده 14، تبصره ماده 22 به شرح زیر تغییر یافت: اعطای گواهی گذراندن واحدهای درسی دوره به دانشجویی که به هر دلیل از ادامه تحصیل باز می‌ماند، حسب درخواست دانشجو بلامانع است.

فصل هشتم
سایر مقررات

ماده 23:
انتقال و تغییر رشته در دوره کارشناسی‌ارشد ناپیوسته ممنوع است. براساس بخشنامه شماره 10205/11 مورخ 6/7/1384 در خصوص راهکارهای تسهیل انتقال و میهمانی دانشجویان ذیل بند 1/2 آمده است «انتقال و میهمان شدن دانشجویان در دیگر دانشگاهها با موافقت دانشگاههای مبداء و مقصد انجام می‎پذیرد» همچنین براساس بخشنامه شماره 9841/2 مورخ 18/7/1384 ذیل بند 5 آمده است «راهکارهای اعلام شده اساساً معطوف به دوره‎های کاردانی و کارشناسی است. در مورد دوره کارشناسی‎ارشد درخواست انتقال دانشجو به عنوان مورد خاص از طریق کمیسیونهای موارد خاص دانشگاههای مبداء و مقصد قابل بررسی و تصمیم‎گیری است.» کمیسیون بررسی موارد خاص این دانشگاه نیز به سبب ظرفیت کم فضای آموزشی و تحقیقاتی و با توجه به مشکلات آموزشی مترتب بر آن، با هر گونه انتقال دائم و میهمان تمام درس مخالفت نموده است و فقط امکان میهمان شدن در حد یک درس تا چهار واحد موجود است.

ماده 24:
در صورتی که ارائه برخی از دروس در یک رشته و در یک زمان معین در مؤسسه مبداء ممکن نباشد، دانشجو می‌تواند آن دروس را با موافقت استاد راهنما و تأیید کمیته تحصیلات تکمیلی، در یکی از مؤسسات آموزش عالی دیگر که مجری دوره است به صورت میهمان بگذراند. در اینحال کسب موافقت مؤسسه مقصد هم ضروری است و تعداد واحدهای درسی دانشجوی میهمان در یک مؤسسه نباید از نصف واحدهای درسی دوره تجاوز نماید.

ماده 25:
آیین‌نامه آموزشی دوره کارشناسی‌ارشد در 8 فصل و 25 ماده و 20 تبصره در دویست و نود و یکمین جلسه شورای‌عالی برنامه‌ریزی مورخ 25/10/1373 به تصویب رسید. این آیین‌نامه از ابتدای سال تحصیلی 74 - 1373 در همه دانشگاه‌ها و پژوهشگاه‌ها و مؤسسات آموزش عالی سراسر کشور لازم الاجراست و از تاریخ ابلاغ آن، آیین‌نامه قبلی و تمام مقررات و بخشنامه‌ها و دستورالعمل‌های مغایر با آن برای دانشجویان مشمول این آیین‌نامه لغو می‌گردد. دانشجویان ورودی سال‌های قبل از سال تحصیلی 74 - 1373 نیز می‌توانند با موافقت شورای تحصیلات تکمیلی مؤسسه وضعیت خود را با آیین‌نامه جدید تطبیق داده و بر اساس آن فارغ‌التحصیل شوند.
﻿آيين‌نامه دوره كارشناسي‌ارشد ناپیوسته

مقدمه
سرعت پرشتاب علم و فناوري و ظهور پيشرفت‌هاي عظيم علمي در هزاره سوم، كشورهاي جهان  را در شرايطي قرار داده است كه ، ايجاد تحول راهبردي در برنامه‌هاي توسعه امري حياتي و گامي اساسي در جهت توسعه همه جانبه است و بر اين مبنا آموزش عالي و تمامي كارگزاران نظام علمي كشور و به طور كلي نهادهاي مولد انديشه نقش كليدي در تبيين و تحقق اين تحول راهبردي- با الهام از برنامه‌هاي توسعه و اهداف بلند سند چشم‌انداز 20 ساله جمهوري اسلامي ايران- خواهند داشت. 
متوليان و برنامه‌ريزان حوزه آموزش عالي  كشور نيز همسو و هماهنگ با نهضت تحول خواهي كشور و بهره‌مندي از فرصت‌هاي پيش آمده، در راستاي ارتقاي كيفيت، لزوم بازنگري آيين‌نامه‌ها،  ضوابط و مقررات آموزشي را در صدر اولويت‌هاي كاري خود قرار داده‌اند. براي نيل به اين مقصود، در گام نخست، آيين‌نامه دوره‌هاي كارشناسي‌ارشد به لحاظ ضرورتي كه در بازنگري و اصلاح آن احساس مي‌شد- با همكاري و هماهنگي  دانشگاه‌ها  و مؤسسات آموزش عالي و-  طي جلسات متعدد كارگروه آموزشي، به سه شيوه آموزشي - پژوهشي، آموزشي، و پژوهشي تدوين شده است.
ماده1- هدف از تدوين آيين‌نامه دوره‌هاي كارشناسي‌ارشد به سه شيوه
 «آموزشي – پژوهشي»، «آموزشي» و «پژوهشي»، تقويت و توسعه دوره‌هاي تحصيلات تكميلي، ارتقاي كيفيت، تنوع بخشي به شيوه‌هاي نوين ارایه آموزش، پاسخگويي مناسب به افزايش تقاضا براي ورود به دوره‌هاي تحصيلات تكميلي، تقويت و ارتقاي سطح كيفي و كمي اين دوره‌ها و همسان‌سازي آن با برنامه‌هاي توسعه و ديگر اسناد راهبردي كشور است تا با بهره‌مندي از آن در تربيت متخصصان و پژوهشگران ماهر و برجسته در سطح كشور بكوشيم.
مادة 2- تعاريف
دورة كارشناسي‌ارشد ناپيوسته: دوره‌اي بالاتر از دورة كارشناسي است كه براساس برنامه‌هاي مصوب شوراي گسترش ‌آموزش عالي، به اخذ مدرك كارشناسي‌ارشد در رشته مربوط منتهي مي‌شود.
شيوه آموزشي – پژوهشي: دوره‌اي كه محتواي برنامه آن مشتمل بر واحدهاي درسي و  پايان‌نامه است.
 شيوه آموزشي: دوره‌اي با محوريت آموزش ، است كه دانشجو پس از گذراندن  واحدهاي درسي و بدون گذراندن پايان‌نامه دانش‌آموخته مي‌شود .
شيوه پژوهشي: دوره‌اي با محوريت پژوهش كه دستاورد آن (ارائه فناوري جديد، ارائه نظريه و ايده جديد، توليد دانش فني، ثبت اختراع،...) شود و مشتمل بر اخذ واحدهاي درسي محدود و الزام به ارایه پايان‌نامه است.
پايان‌نامه: فعاليت پژوهشي- تحقيقاتي است كه در يك زمينه رشته تحصيلي مربوط و تحت راهنمايي استاد راهنما انجام مي‌گيرد.
مؤسسه: منظور دانشگاه‌ها و مؤسسات آموزش عالي و پژوهشي مجري دوره‌هاي كارشناسي‌ارشد است.
شورا- منظور شوراي تحصيلات تكميلي مؤسسه است.
سمینار- منظور تحقیق و تتبع نظری است.
ماده3- نحوه اجراي دوره: اين دوره به صورت روزانه، شبانه، نيمه‌حضوري، مجازي و بين‌المللي طبق ضوابط مربوط قابل اجرا مي‌باشد.
ماده 4- شرايط ورود
الف- داشتن شرايط عمومي ورود به آموزش عالي
ب- دارا بودن مدرك رسمي پايان دوره كارشناسي اعم از پيوسته و ناپيوسته مورد تأييد وزارت علوم، تحقيقات و فناوري؛ 
ج- قبولي در آزمون ورودي مورد تأييد وزارت يا كسب پذيرش از مؤسسه براساس مقررات مصوب؛
ماده5- دروس جبراني
چنانچه رشته دوره كارشناسي با رشته دوره تجانس نداشته باشد دانشجو بايد به تشخيص گروه آموزشي، تعدادي از دروس را تحت عنوان جبراني بگذراند.
تبصره 1- حداكثر دروس جبراني 12 واحد مي‌باشد كه در ابتداي دوره قبل از دروس اصلي ارائه مي‌شود.
تبصره 2- در انتخاب دروس، اولويت با دروس جبراني است  تعيين تعداد و عناوين دروس براساس برنامه مصوب در هر رشته و زمان انتخاب آنها بر عهده شوراي گروه است.
تبصره 3-  دروسي را كه دانشجو قبلاً در دوره كارشناسي گذرانده است، تكرار آن  در صورتي كه عنوان درس براساس سرفصل برنامه مصوب كارشناسي ارشد باشد، مجاز نيست.
تبصره 4- حداقل نمره قبولي در هر درس اعم از دروس دوره يا جبراني 12 است.
ماده 6- مؤسسه موظف است به تناسب تعداد پذيرفته‌شدگان در اين دوره، مشاور تحصيلي براي هدايت دانشجويان تعيين نمايد.
ماده 7- تعداد واحدهاي درسي را كه دانشجو بايد در هر نيمسال تحصيلي در اين دوره اخذ نمايد حداقل 8 و حداكثر 12 است.
ماده 8- ارزشيابي تحصيلي
 ميانگين نمرات دانشجو در دو نيمسال نبايد از 14 كمتر باشد.
ماده 9- آخرين نيمسال تحصيلي، دانشجو از شرط حداقل اخذ واحد معاف است و چنانچه ميانگين نمره دانشجو در اين نيمسال كمتر از 14 باشد، مشروط تلقي مي‌شود.
ماده10- ميانگين كل نمرات دانشجو در پايان دوره نبايد از 14 كمتر باشد، در غير اين صورت، دانش‌آموخته دوره كارشناسي‌ارشد شناخته نمي‌شود.
تبصره- دانشجويي كه پس از گذراندن كليه دروس دوره در هر سه شيوه، ميانگين كل نمرات او از 14 كمتر باشد- در صورتي كه حداكثر مدت مجاز تحصيل وي به پايان نرسيده باشد- مي‌تواند دروسي را كه در آنها نمره كمتر از 14 احراز كرده است، فقط در يك نيمسال تكرار كند و در صورت جبران كمبود ميانگين كل، دانش‌آموخته مي‌شود. دانشجويي كه به هر دليل نتوانند از اين فرصت استفاده كند، از ادامه تحصيل محروم مي‌شود و مدركي دريافت نمي‌كند.
ماده 11- حضور و غياب
حضور دانشجو در تمامي برنامه‌هاي درسي و ديگر فعاليت‌هاي آموزشي و پژوهشی دوره الزامي است. غيبت دانشجو در هر درس نبايد از  16/3 مجموع ساعات آن درس تجاوز كند، در غير اين صورت نمره دانشجو در آن درس صفر محسوب مي‌شود.
تبصره 1: در صورتي كه غيبت دانشجو در يك درس، بيش از حد مجاز بوده و از نظر مؤسسه، موجه تشخيص داده شود، آن درس از مجموعه دروس انتخابي دانشجو حذف مي‌شود. در اين صورت رعايت حد نصاب 8 واحد در آن نيمسال الزامي نيست. ولي آن نيمسال از نظر طول تحصيل براي دانشجو نيمسال الزامي نيست. ولي آن نيمسال از نظر طول تحصيل براي دانشجو يك نيمسال كامل محسوب مي‌شود.  
تبصره 2: غيبت در شيوة پژوهشي، ارزيابي ناموفق واحدهاي پژوهشي اخذ شده در آن نيمسال است كه طبق نظر هيأت داوران در مادة 33 انجام مي‌شود.
ماده 12- غيبت غير موجه در امتحان هر درس منجر به نمره صفر در آن درس مي‌شود. 
تبصره: در صورتي كه غيبت دانشجو در امتحان، از نظر مؤسسه، موجه تشخيص داده شود، درس مزبور حذف مي‌شود. 
ماده13- مرخصي تحصيلي
دانشجوي دوره كارشناسي‌ارشد در هر سه شيوه مي‌تواند حداكثر يك نيمسال از مرخصي تحصيلي استفاده نمايد، مدت مذكور جزو سنوات تحصيلي دانشجو محسوب مي‌شود.
ماده14- انصراف، اخراج و ترك تحصيل
دانشجو مي‌تواند به هر دليل از تحصيل اعلام انصراف نمايد. در اينصورت بايد درخواست خودر را مبني بر انصراف به مؤسسه تسليم نمايد، چنانچه دانشجو بعد از يك ماه درخواست خود را پس نگيرد  آن مؤسسه نسبت به صدور گواهي انصراف اقدام مي‌نمايد.
تبصره1- دانشجوي انصرافي يا اخراج از تحصيل ( مشروطي دو نيمسال، سنوات بيش از حد مجاز) موظف است به تعهداتي كه سپرده است عمل نمايد.
تبصره2- دانشجوي منصرف يا اخراج از تحصيل مي‌تواند درصورت تسويه حساب كامل با مؤسسه مجدداً درآزمون شركت نمايد.
ماده15- طول دوره
طول مدت دوره در هر سه شيوه حداكثر 2 سال مشتمل بر 4 نيمسال تحصيلي است.
تبصره- درموارداستثنايي افزايش طول مدت دوره با تشخيص شوراي تحصيلات تكميلي دانشگاه مجاز است. در هر صورت مدت دوره در هر سه شيوه نبايد از 5/2 سال تجاوز نمايد.
ماده16- انتقال ، تغيير رشته و مهمان
انتقال و تغيير رشته در هر سه شيوه دوره كارشناسي‌ارشد ممنوع است. 
تبصره 1- انتقال از دوره شبانه به روزانه ، نيمه حضوري و مجازي به حضوري اعم از (روزانه و شبانه) و از دانشگاه‌هاي غير دولتي به دانشگاه‌هاي دولتي ممنوع است.
تبصره 2- انتقال از يك شيوه به شيوه ديگر با رعايت سنوات دوره در اختيار مؤسسه آموزش عالي است.
تبصره 3- هر دانشجو در هر سه شيوه كارشناسي‌ارشد مي‌تواند حداكثردو نيمسال را با موافقت مؤسسه مبدأ و مقصد به عنوان مهمان بگذراند.
ماده17- معادل سازي دروس دردوره كارشناسي‌ارشد با نظر گروه آموزشي و با شرايط زير امكانپذير است.
الف- پذيرش وي براي ورود به دوره مورد تأييد وزارت باشد.
ب- مؤسسه قبلي دانشجو در رشته تحصيلي مورد تأييد وزارت باشد.
ج- سرفصل دروس گذرانده دانشجو براساس برنامه‌هاي مصوب شوراي برنامه‌ريزي باشد.
ماده18- استاد راهنما 
استاد راهنما دردوره كارشناسي‌ارشد آموزشي- پژوهشي و پژوهشي به پيشنهاد دانشجو و با موافقت يكي از اعضاي هيات علمي با مرتبه حداقل استادياري و تأييد شورا تعيين مي‌شود.
تبصره- چنانچه استاد راهنما خارج از مؤسسه آموزش عالي انتخاب مي‌شود به جاي شرط استادياري داشتن مدرك دكتري الزامي است.
ماده 19- استاد مشاور به پيشنهاد استاد راهنما پس از تأييد شورا‌ي گروه از اعضاي هيأت علمي داخل يا متخصصان خارج از دانشگاه انتخاب مي‌شود.
ماده 20 - ارزشيابي پايان نامه 
الف- نمره از 19 تا 20 : عالي
       نمره از 18 تا 99/18: بسيار خوب 
       نمره از 16 تا 99/17: خوب
       نمره از 14 تا 99/15: قابل قبول
ب- نمره كمتر از 14: غيرقابل قبول 
تبصره - چنانچه ارزشيابي پايان نامه غير قابل قبول باشد دانشجو مجاز است حداكثر يك نيمسال در مدت مجاز تحصيل در جلسه دفاعيه شركت و مجدداً از پايان نامه دفاع كند. دانشجویی که در فرصت تعیین شده نتواند از پایان نامه خود با موفقیت دفاع نماید، از ادامه تحصیل و دریافت مدرک تحصیلی محروم می شود.
ماده 21- به دانشجوی کارشناسی‌ارشد که به هر دلیل از تحصیل باز می ماند، فقط یک گواهی که دانشجو چه دروسی را در چند واحد و با چه نمره ای گذرانده است اعطا مي‌شود.
ماده 22- ارزشيابي پايان نامه در جلسه دفاعيه توسط هيأت داوران انجام مي‌شود.
ماده 23- تركيب هيأت داوران براساس دستورالعمل شورا است.
ماده 24- گواهينامه پايان دوره كارشناسي‌ارشد به هر سه شيوه (آموزشي - پژوهشي، آموزشي، و پژوهشي) ارزش یکسانی داشته و مي‌توانند در دوره تحصيلي بالاتر ادامه تحصيل دهند.
ماده 25- تعداد واحدهای دوره كارشناسي‌ارشد در هر سه شيوه (آموزشي - پژوهشي، آموزشي، و پژوهشي) بر حسب رشته حداقل 28و حداکثر 32 واحد است.
* * *
الف- شيوه آموزشي - پژوهشي
ماده26- تعداد واحد پايان نامه در اين شيوه حداقل 4 و حداكثر 6 واحد درسي براي همه رشته‌ها‌ و براساس برنامه مصوب مي‌باشد.
 ماده 27- پايان نامه
دانشجو موظف است پس از پايان نيمسال اول و قبل از شروع نیمسال سوم تحصیلی، موضوع پايان نامه خود را با نظر استاد يا اساتيد راهنما و تأييد گروه مربوط انتخاب نمايد. موضوع پایان نامه پس از تأیید شورای تحصیلات تکمیلی دانشکده قطعیت می یابد.

ب- شيوه آموزشي
ماده 28- در این شیوه تمامي دوره به صورت واحدهاي درسي بدون پايان نامه خواهد بود كه گذراندن حداقل 2 و حداكثر 4 واحد سمينار (تحقيق و تتبع نظري) الزامي است.
* * *
ج- شيوه پژوهشي
ماده 29 – این شیوه پذیرش برای مؤسسات پژوهشی بوده و در مورد مؤسسات آموزشی منوط به تأمین کل هزینه ها (انجام تحقیق و حق الزحمه پایان نامه) از محل درآمدهای اختصاصی طرح پژوهشی کاربردی استاد راهنما قابل اجرا می باشد.
ماده 30 - دانشجو طي نيمسال اول موظف است موضوع پژوهش خود را با نظر استاد راهنما و تأييد گروه انتخاب نمايد. 
ماده 31 – تعداد واحدهاي درسي در اين شيوه 6 تا 10 واحد است و دانشجو می تواند همزمان با واحدهای آموزشی، واحدهای پژوهشی خود را با نظر استاد راهنما و تأیید گروه انتخاب نماید.
ماده 32- حضور و غياب دانشجو در مرحله پژوهش در اين شيوه با نظر استاد راهنما و تأييد گروه و بر اساس تعداد جلسات مشاوره و راهنمايي صورت مي پذيرد.
ماده 33 – روند پيشرفت پژوهش دانشجو در هر نيمسال با حضور استاد راهنما، نماینده تحصیلات تکمیلی مؤسسه و یکنفر از اعضای هیأت علمی متخصص به انتخاب مدیر گروه ذیربط، مورد ارزيابي قرار مي‌گيرد.
تبصره 1: كل واحدهاي پايان‌نامه در اين شيوه به سه نيمسال تقسيم شده و دانشجو در هر نيمسال يك سوم () آنها را تحت عنوان بخش اول پايان‌نامه اخذ مي‌نمايد.
تبصره 2- حداقل نمره قبولي پس از داوري روند پيشرفت پژوهش دانشجو در هر نيمسال نمره 14 است.
تبصره 3- چنانچه نمره پيشرفت پژوهشي دانشجو در هر ارزيابي كمتر از 14 باشد وي در آن نيمسال مشروط تلقي مي‌شود.
ماده34 - ارزيابي نهايي در اين شيوه، دفاع از پايان نامه است كه در آخرين مرحله تحصيل دانشجو انجام مي‌شود.
* * *
سایر مقررات:
ماده 35-  اجراي هر يك از شيوه‌ها «آموزشي- پژوهشي»، «آموزشي» و «پژوهشي» دردوره توسط مؤسسه با مجوز از شوراي گسترش آموزش عالي مجاز است.
ماده 36-  در مواردي كه آيين‌نامه ساكت است تصميم گيري بر عهده شورا مي‌باشد.
ماده 37 - آيين‌نامه دربر گيرنده اصول و ضوابط كلي دوره كارشناسي‌ارشد به سه شيوه اجرايي مي‌باشد و مؤسسه موظف است دستورالعمل اجرايي آن را در چارچوب آيين‌نامه تدوين و پس از تصويب در شورا اجرا كند.
ماده 38  - تفسير آيين‌نامه برعهده معاونت آموزشي وزارت است و در صورت بروز ابهام، نظر معاونت مذكور مورد استناد قرار خواهد گرفت.
ماده 39- آيين‌نامه آموزشي دوره كارشناسي‌ارشد در 39 ماده  و 19  تبصره  در جلسه 703 مورخ 7/10/87 شوراي برنامه‌ريزي آموزش عالي به تصويب وزير محترم علوم، تحقیقات و فناوری رسيد و از نیمسال اول تحصيلي 89-88 به مدت سه سال قابل اجرا است  كه پس از مدت مذكور با ارزيابي از  خروجي‌‌هاي دوره و در صورت موافقت تمديد خواهد شد. با ابلاغ اين آيين‌نامه‌، كليه آيين‌نامه‌ها و بخشنامه‌هاي مغاير با آن ملغي اعلام مي‌شود./

                                                                                                   
                                                                                                               محمدمهدي زاهدي 
									وزير علوم، تحقيقات و فناوري


﻿
آيين نامه و مقررات آموزشي
جهت دانشجويان کارشناسي
ورودي 1391 و بعد
خط زیر مطالب،  نشان دهنده تفاوت درآیین نامه جدید با قدیمی 
مطالب پر رنگ،  نشان دهنده موارد افزوده شده به آیین نامه جدید که برخی مستخرج از آیین نامه قدیمی و برخی بصورت پیشنهاد است.
مقدمه
رشد روز افزون پیشرفت های علمی در جهان امروز همراه با تحولات شگرف صورت گرفته درآن، ضرورت توجه به برنامه ریزی دقیق، اساسی و منطبق با واقعیت های موجودو سندچشم انداز بیست ساله جمهوری اسلامی ایران را بیش از پیش روشن ساخته است .در افق بلند این چشم انداز، جامعه ایرانی دارای ویژگی هایی است که بخش مهمی از آن «،در قلمرو سیاست وزارت علوم ،تحقیقات و فناوری قرار دارد. برای تحقق چنین رسالتی، لازم است تمامی امکانات و ظرفیت های آموزشی کشور بسیج شود و با نقدو بررسی وضعیت موجود و نوسازی آن،  برای پاسخگویی به نیازهای وارتقای سطح کیفی برنامه های آموزشی تلاش لازم انجام پذیرد.
به این منظور ،با توجه به اهداف و رسالتهای نظام آموزش عالی کشور وفرصت پیش آمده در ماده 15 قانون برنامه پنج ساله توسعه جمهوری اسلامی ایران (مصوب15/10/1389) که کیفی سازی برنامه ها به خصوص ارتقای شاخصهای کیفی رشته های تحصیلی در آن مد نظر قرار گرفته است . این آیین نامه متناسب با الزامات و انتظارات موجود تدوین شده است.
ماده 1. هدف
هدف از تدوین این آیین نامه ،تنظیم امور آموزش دانشگاهی برای تربیت نیروی انسانی متعهد، متخصص و متناسب با نیازهای جامعه وایجاد هماهنگی در فعالیت های آموزشی دانشگاهها و موسسات آموزش عالی کشور و استفاده بهینه از ظرفیت های موجود در جهت ارتقای سطح کیفی آموزش دانشجویان است.
ماده 2. تعاریف
2-1 . وزارت : وزارت علوم ، تحقیقات و فناوری
2-2.موسسه: منظورکلیه دانشگاهها و موسسات آموزش عالی مجری یک یا چند دوره کاردانی،کارشناسی ناپیوسته وکارشناسی پیوسته مورد تایید وزارت است.
تبصره :منظور از موسسه در این آئین نامه دانشگاه شهید بهشتی است.
2-3. شورای آموزشی : منظور شورای آموزشی "موسسه " است.
2-4. دوره: منظور دوره های کاردانی ،کارشناسی پیوسته وناپیوسته است که به صورت روزانه، نوبت دوم، نیمه حضوری، طبق ضوابط مربوط برگزار می شود.
2- 5. روزانه : منظور شیوه آموزشی است که دانشجو با بهره گیری از قانون آموزش رایگان و با پرداخت شهریه (حسب مورد) و به صورت حضوری در یکی از" موسسه" های آموزش عالی تحصیل می کند.
2-6.نوبت دوم:منظور شیوه آموزشی است که دانشجو بدون بهره مندی از آموزش رایگان و با پرداخت شهریه و به صورت حضوری ،در دانشگاههای دولتی تحصیل می کند.
2-7.آموزش نیمه حضوری: آموزشی است که بخشی از فرآیند یادگیری، با استفاده از رسانه های نوشتاری، صوتی- تصویری و الکترونیکی انجام وتنها کلاس های رفع اشکال به صورت چهره به چهره برگزار می شود.
2-8.آموزش مهارتی : آموزشی است که برای ارتقای سطح دانش فنی، کارآیی و توانایی دانشجو در رشته مربوط برگزار می شود.
2-9.راهنمای تحصیلی : عضو هئیت علمی آگاه و مسلط به امور آموزشی است که از سوی "موسسه"مربوط انتخاب می شود تا راهنمای دانشجویان در امور علمی، فرهنگی و تحصیلی باشد.
2-10. واحددرسی: مقدار یا میزان درسی است که مفاد آن به صورت نظری 16 ساعت عملی یا آزمایشگاهی 32 ساعت، کارگاهی یا عملیاتی میدانی 48 ساعت، کارآموزی و کارورزی یا کار در حوزه کاربرد 64 ساعت، در طول یک نیمسال تحصیلی یا دوره تابستانی و طبق برنامه مصوب درسی ارائه می شود. رشته هایی که دارای پروژه هستند، مدت اجرای پروژه متناسب با واحد آن از سوی استاد مربوط تعیین می شود.
2-11.درس جبرانی: درسی است که به تشخیص گروه آموزشی ،گذراندن آن برای رفع کمبود دانش و یا مهارت دانشجو در آغاز یا طی دوره تحصیلی مربوط ضروری است.
تبصره :منظور از دروس جبرانی در دوره کارشناسی دروس پیش نیاز است که حسب نمرات خام اخذ شده  داوطلب در کنکور سراسری د رصورت تشخیص گروه آموزشی دانشجو ملزم به اخذ آن است.
2-12.رشته تحصیلی : مجموعه به هم پیوسته ای از دروس دانشگاهی است که با محتوا و روش شناسی خاص درقالب برنامه های درسی در دوره های تحصیلی مختلف به اجراء گذاشته می شود.
2-13.دوره کاردانی: دوره تحصیلی است که پس از دوره متوسطه آغاز می شود و دانشجو با گذراندن 68 تا 72 واحد درسی طبق برنامه درسی مصوب رشته تحصیلی به دریافت مدرک کاردانی نائل می شود.
2-14.دوره کارشناسی پیوسته: دوره تحصیلی است که پس از دوره متوسطه آغاز می شود و دانشجو با گذراندن 130تا 140 واحد درسی و طبق برنامه درسی مصوب (حسب رشته ،طرح پژوهشی یا پایان نامه را نیز شامل شود) به دریافت مدرک کارشناسی نائل می شود.
2-15.دوره کارشناسی ناپیوسته: دوره تحصیلی است که پس از دوره کاردانی آغاز می شود و دانشجو با گذراندن تعداد68 الی 72 واحد درسی و طبق برنامه درسی مصوب به دریافت مدرک کارشناسی ناپیوسته نائل می گردد.
2-16.گرایش تحصیلی : جهت گیری تخصصی در یک رشته تحصیلی است.
2-17. گروه آزمایشی : مجموعه رشته های مختلف تحصیلی است که برای ورود به تحصیل آنان، مواد آزمونی مشترک برگزار می شود.
2-18.گروه آموزشی: بنیادی ترین واحد سازمانی دانشگاهی متشکل از تعدادی عضو هئیت علمی است که با تاکید برآموزش، به تولید، ترویج و انتشار علم در یک حوزه تحصصی می پردازد.
2-19.دانشجو: فرد پذیرفته شده ای است که در مهلت مقرر و براساس ضوابط و مقررات جاری در" موسسه" ثبت نام می کند.
2-20.دانش آموخته: فردی است که یکی از دوره های تحصیلی را با موفقیت به پایان برساند و برابر ضوابط معین گواهی یا مدرک تحصیلی مربوط را دریافت کند.
ماده 3. ضوابط عمومی و اختصاصی ورود به دوره 
3-1. داشتن شرایط عمومی ورود به آموزش عالی برابر مصوبات و مقررات مراجع ذی صلاح 
3-2.احراز تواتمندی علمی مطابق مقررات ورزات.
3-3 پذیرفته شدگان آزمون ورودی، موظفند در زمان هایی که توسط دانشگاه اعلام می شود، برای ثبت نام و انتخاب واحد  به دانشگاه مراجعه نمایند.
ماده 4. هرسال تحصیلی مرکب از دو نیمسال تحصیلی و به انتخاب موسسه یک دوره تابستانی است و هر نیمسال تحصیلی شامل 16 هفته آموزش و دو هفته امتحانات پایانی و دوره تابستانی شامل 6 هفته آموزش و یک هفته امتحانات پایان دوره است.
تبصره1:در ارائه دروس دوره تایستان ، دروس مهارتی اولویت دارند.
تبصره2: مدت امتحانات پایانی نیمسال یا پایان دوره تابستانی جزءمدت آموزش محسوب نمی شود.
ماده 5..آموزش در "موسسه"مبتنی بر نظام واحدی است.
تبصره1:در نظام واحدی ،ارزش هر درس با تعدادواحدهای آن درس سنجیده می شود وقبولی یا عدم قبولی دانشجو دریک درس به همان درس محدود است.
ماده 6."موسسه "موظف است ،برنامه های آموزشی ودرسی مصوب شورای برنامه ریزی آموزش عالی "وزارت"را برای دوره ای که پذیرش دانشجوداشته است، اجرا نماید.
ماده 7. دانشجو در هر نیمسال تحصیلی می تواند حداقل 14 و حداکثر 20 واحد درسی انتخاب کند و حداکثر واحد مجاز انتخابی در دوره تابستان 6 واحد است.
تبصره 1:اگر معدل دانشجویی در یک نیمسال حداقل 17 باشد، در نیمسال تحصیلی بعد می تواند حداکثر تا 24 واحد را اخذ نماید.
تبصره 2 در صورت تایید استاد راهنما مجاز به اخذ حداکثر 24 واحد است.
تبصره 2: در آخرین نیمسال تحصیلی دانشجو می تواند صرف نظر از معدل کل (کمتراز 10 نباشد) و مشروطی تا 24 واحد اخذ نماید.
تبصره 3: در شرایطی که از تحصیل دانشجو حداکثر 8 واحد درسی باقی مانده باشد. می تواند واحدهای مذکور را در دوره تابستانی انتخاب نماید.
تبصره 4: واحدهای انتخابی دانشجو در ابتدای هر نیمسال تحصیلی (به جز آخرین نیمسال تحصیلی ) به هر دلیلی نباید کمتر از 14 واحد درسی باشد. در صورتی که واحدهای انتخابی یا باقیمانده دانشجو در پایان نیمسال، بنا به دلایل موجه و خارج از اراده دانشجو (به تشخیص "موسسه")به کمتراز 14 واحد درسی برسد. این نیمسال به عنوان یک نیمسال تحصیلی کامل در سنوات تحصیلی وی محسوب می شود، (امابه منظور بررسی وضعیت مشروطی یا ممتازی دانشجو، نمرات واحدهای این نیمسال با نمرات دروس نیمسال بعدی دانشجو در محاسبه معدل دو نیمسال منظور خواهد شد).
ماده 8:در صورتی که دانشجو برای فراغت از تحصیل تنها دو درس نظری باقیمانده داشته باشد، می تواند آن دو درس را به صورت معرفی به استاد بگذراند.
تبصره :در صورتی که دو درس معرفی به استاد منتهی به دوره تابستانی شود، سقف واحد نباید (با رعایت تبصره 3 ماده 7) از 8 واحد درسی تجاوز نماید.
ماده 9. چگونگی و ترتیب ارائه کلیه دروس هر دوره با رعایت پیش نیاز (تقدم و تاخر) دروس (طبق برنامه درسی مصوب) برعهده شورای آموزشی گروه است.
تبصره: دانشجو در آخرین نیمسال تحصیلی، از رعایت مقررات مربوط به پیش نیاز (تقدم و تاخر) دروس معاف است.
ماده 10. تعداد واحدهای جبرانی برای رشته های غیر مرتبط در دوره کاردانی وکارشناسی ناپیوسته 6 واحد و برای دوره های کارشناسی حداکثر 10 واحد می باشد. نمره دروس جبرانی در معدل نیمسال و کل محاسبه می شود.
تبصره1:منظور از دروس جبرانی در دوره های کارشناسی همان پیش نیاز است.    
تبصره2 دانشجویی که حداقل دو درس (یا 8 واحد) درس پیش نیاز گذرانده باشد به حداکثر طول سنوات تحصیلی اویک نیمسال افزوده خواهد شد.
ماده 11.تحصیل دانشجو در هر زمان و فقط  در یک  دوره و یک رشته تحصیلی امکان پذیر است.
تبصره:در صورت تخلف، از ادامه تحصیل در یکی از رشته های انتخابی به تشخیص کمیسیون بررسی موارد خاص وزارت محروم و سوابق تحصیلی وی باطل اعلام می شود و دانشجو موظف است کلیه هزینه های مربوط به رشته حذف شده را مطابق تعرفه های تعیین شده به دانشگاه  بپردازد.
تبصره:1تحصیل همزمان دانشجویان "برگزیده علمی "تابع ضوابط مصوب "وزارت " است. 
تبصره2:تعریف دانشجوی ممتاز، و ضوابط اجرایی این تبصره ، توسط شورای هدایت استعداد های درخشان در آموزش عالی تعیین و ابلاغ می شود.
ماده 12.برنامه ریزی و اتخاذ تصمیم در باره موارد حذف، اضافه وحذف اضطراری دروس برعهده شورای آموزشی موسسه است.
تبصره1 :تاریخ حذف واضافه طبق نظر شورای آموزشی دانشگاه در زمان تنظیم تقویم آموزشی سالانه اعلام خواهد شد.
تبصره2:دانشجو می تواند  تا پنج هفته به پایان ترم حداکثر یک درس نظری خودرا به شرط نداشتن غیبت بیش از حد مجازبا تایید استاد درس واینکه واحدهای باقیمانده او کمتر از 14 واحد در آن نیمسال  نشود حذف اضطراری نماید.
تبصره3 : در شرایط خاص، حذف کلیه دروس نیمسال تحصیلی با درخواست کتبی دانشجو و تایید شورای آموزشی موسسه تا قبل از شروع امتحانات امکان پذیر است.
تبصره4 دانشکده ها می بایستی  حداکثر تا  یک ماه بعد از پایان امتحانات ترم به شرط عدم شرکت در امتحانات وعدم نمره حتی در دروس عملی نسبت به ارسال درخواست حذف ترم  دانشجو به آموزش دانشگاه اقدام نماید. ضمنا این نیمسال  جزو حداکثر سنوات مجاز تحصیلی دانشجو محسوب می شود.
تبصره
ماده 13: حداکثر مدت مجاز تحصیل در دوره های کاردانی و کارشناسی ناپیوسته 2.5سال و دوره های کارشناسی پیوسته 5 (پنج) سال است.
ماده 14:گروه آموزشی موظف است برای هدایت علمی و فرهنگی دانشجو از بدو ورود یکی از اعضای هیئت علمی را به عنوان استاد راهنمای تحصیلی تعیین و اعلام نمایید.
ماده 15.حضور دانشجو در تمام جلسات درس الزامی است. 
تبصره1اگر دانشجودر درسی بیش از 16/3جلسات ویا در جلسه امتحان پایان نیمسال غیبت داشته باشد،. با تشخیص شورای آموزشی موسسه، آن درس حذف می شود.
تبصره2:غیبت غیرموجه در جلسات درس و امتحان به منزله نمره صفر در آن درس است.
تبصره3:در صورت  موجه بودن غیبت و حذف درس رعایت حد نصاب 14 واحد در طول نیمسال الزامی نیست، ولی نیمسال مذکور به عنوان یک نیمسال کامل جزو سنوات تحصیلی مجاز دانشجو محسوب می شود. 
ماده 16:ارزیابی پیشرفت تحصیلی دانشجو در هردرس براساس حضورمستمر وفعالیت در کلاس ،انجام تکالیف آموزشی-پژوهشی و نتایج امتحانات میان نیمسال وپایان نیمسال انجام می گیرد.
تبصره 1:مرجع ارزیابی دانشجو در هر درس، مدرس آن درس است.
تبصره2:برگزاری امتحان پایان نیمسال برای هر درس نظری، الزامی است.
ماده 17.معیار ارزیابی پیشرفت تحصیلی دانشجو نمره درس است که به صورت عددی از صفر تا بیست (20-0) می باشد.
تبصره1:مدرس هر درس موظف است، گزارش نمره ارزیابی نهایی درس دانشجویان را ظرف مدت 10 روز از تاریخ برگزاری امتحان پایان نیمسال آن درس به اداره آموزش دانشکده یا واحد مربوط اعلام نماید.
تبصره2: دانشجویی که به نمره ارزیابی درس، تقاضای تجدید نظر داشته باشد، می تواند ظرف مدت یک هفته از تاریخ اعلام نمره، تقاضای تجدید نظر کتبی خود را به اداره آموزش دانشکده یا واحد مربوط تسلیم کند. ومدرس هر درس نیر موظف است، ظرف مدت یک هفته ،از تاریخ دریافت تقاضای تجدید نظر دانشجویان، به اعتراضات دانشجویان رسیدگی و اشتباهات احتمالی را بر طرف و نمره قطعی را به اداره آموزش دانشکده یا واحد مربوط اعلام کند.
تبصره 3:نمرات دروس تمرین دبیری، کارآموزی، کارورزی، عملیات صحرایی، کار در عرصه و دروسی که در برنامه درسی مصوب توام با تکلیف پژوهشی ارائه می شود، در صورتی که به تشخیص مدرس و تایید گروه آموزشی مربوط، تکمیل آنها در طول یک نیمسال تحصیلی میسرنباشد، ناتمام تلقی می شود. نمره ناتمام باید حداکثر ظرف مدت چهل وپنج (45)روز از تاریخ پایان امتحانات، با رعایت مهلت های مذکور در تبصره 2 این ماده به نمره قطعی تبدیل شود.
تبصره4: نمره درس پس از قطعی شدن،غیر قابل تغییر است.
تبصره 5: مدرس موظف است برگه های امتحانی هر درس را به عنوان سابقه درس ،حداقل تا دو نیمسال تحصیلی بعد نگهداری نماید.
ماده 18:حداقل نمره قبولی در هر درس 10است و معدل نمرات دانشجو در هر نیمسال تحصیلی نباید کمتر از 12 باشد.
تبصره1: دانشجویی که در یک یا چند درس نمره قبولی کسب نکند. چنانچه در نیمسال های بعدی دروس فوق را با حداقل نمره 14 بگذراند، نمره قبلی از کارنامه دانشجو حذف می شود و در معدل نیمسال فوق و کل محاسبه نخواهد شد.
تبصره2: حداکثر 5 درس دانشجو درصورت غیبت  غیر موجه یا داشتن نمره ردی به شرط اینکه بلافاصله در اولین ترم ممکن درس مذکور را اخذ و دارای نمره حداقل14 باشد نمره قبلی (ردی ) ازکارنامه دانشجو حذف و در معدل گیری منظور نمی شود.
ماده 19:چنانچه معدل نمرات هر نیمسال تحصیلی دانشجو کمتر از12 باشد، دانشجو در آن نیمسال مشروط تلقی می شود. دانشجوی مشروط، در نیمسال بعد (جز در آخرین نیمسال تحصیلی ) حق انتخاب بیش از 14 واحد درسی را ندارد.
ماده 20:حداکثر نیمسال های مشروطی مجاز در دوره کاردانی و کارشناسی ناپیوسته دو نیمسال و در دوره کارشناسی پیوسته 3 نیمسال اعم از متوالی یا متناوب است. در مواردی که معدل کل دانشجو 12 یا بالاتر باشد، در سقف سنوات مجاز می تواند تا زمانی که در نیمسال های بعدی مشروط نشود به تحصیل ادامه دهد ،در غیر اینصورت ازادامه تحصیل محروم می شود.
تبصره1 :موسسه موظف است موضوع مشروط بودن دانشجو را هر بار کتبا به او اطلاع دهد. با این حال قصور در اخطار به دانشجو از سوی موسسه یا اظهار بی اطلاعی دانشجو ازاین امر مانعی در اجرای مقررات نخواهد بود.
ماده 21. دانشجو می تواند در دوره کاردانی و کارشناسی ناپیوسته یک نیمسال ودر دوره کارشناسی پیوسته دو نیمسال از مرخصی تحصیلی استفاده نماید.
تبصره 1:"موسسه "می تواند با رعایت سقف مدت مجاز تحصیل دانشجو،نسبت به صدور مرخصی تحصیلی وی تصمیم بگیرد.
تبصره2: حداکثر مدت مجاز مرخصی زایمان دانشجو دو نیمسال تحصیلی و بدون احتساب در سنوات تحصیلی است.
تبصره 3: مدت مجاز مرخصی پزشکی دانشجو، در صورت تایید پزشک معتمد "موسسه" و شورای آموزشی، دو نیمسال تحصیلی و بدون احتساب در سنوات تحصیلی است.
تبصره 4 : تقاضای مرخصی تحصیلی باید به صورت کتبی وحداقل دو هفته قبل از شروع انتخاب واحد هر ترم توسط دانشجو به آموزش دانشکده ارائه شود.
تبصره 5: ضوابط اخذ دو ترم مرخصی تحصیلی دانشجویان دوره شبانه (نوبت دوم ) رانیز شامل می شود.
تبصره 6: موافقت یا عدم موافقت با درخواست دانشجو بایستی تا قبل از زمان انتخاب واحد کتبا به دانشجو اعلام شود..
 تبصره 7: مدت مرخصی تحصیلی  با احتساب، جزو حداکثر مدت مجاز تحصیل دانشجو در هر دوره محسوب می شود.
.تبصره8: دانشجویی که به عنوان همسر یکی از کارکنان دولت، یا همسر یکی از دانشجویان بورسیه، به عنوان همراه، به خارج از کشور اعزام می شود، می تواند با ارائه حکم ماموریت وبه تشخیص و تایید شورای آموزشی دانشگاه، علاوه براستفاده از میزان مرخصی استحقاقی در طول دوره تحصیل ، تا 4 سال دیگر از مرخصی تحصیلی بدون احتساب در سنوات بهره مند شود.
ماده 22:دانشجویان مشمول تحصیل رایگان، درصورت عدم کسب نمره قبولی در هر درس یا حذف درس برای انتخاب مجدد آن درس ،موظف به پرداخت هزینه مربوط مطابق تعرفه مصوب هستند.
تبصره : در صورتی که دانشجو در یک درس اختیاری ویا عمومی گروه معارف اسلامی مردود شود می تواند از جدول دروس انتخابی در مصوبه درس دیگری را انتخاب نماید. ضمنا دانشجوی مشمول آموزش رایگان ملزم به پرداخت هزینه مربوط مطابق تعرفه مصوب است.
تبصره :در هرحال نمرات کلیه دروس اعم از قبولی و ردی در کارنامه دانشجو ثبت ودر محاسبه میانگین منظور می شود.
ماده 23:عدم ثبت نام وانتخاب واحد دانشجو در هر نیمسال تحصیلی (بدون کسب اجازه از" موسسه") انصراف از تحصیل محسوب می شود.
تبصره :تصمیم گیری در مورد بازگشت به تحصیل (در یک ترم ) دانشجوی منصرف از تحصیل برعهده شورای آموزشی موسسه است.
تبصره:در موارد خاص که دانشجو عدم انتخاب واحد و ترک تحصیل خودرا موجه می داند باید دلایل آن را حداقل یک ماه قبل از پایان همان نیمسال به آموزش دانشکده ارائه دهد ودر صورت تایید موجه بودن ترک تحصیل و انتخاب واحد، آن نیمسال مدت تحصیلی دانشجو محسوب می شود.
ماده 24: دانشجویی که قصد انصراف (قطعی) از تحصیل داشته باشد، باید درخواست انصراف خود را به اداره آموزش"موسسه" تسلیم کند. این دانشجو مجاز است فقط برای یک بار تا شروع نیمسال بعدی تقاضای انصراف خود را پس بگیرد.در غیر اینصورت ،پس از انقضاء این مهلت حکم انصراف وی از تحصیل صادر می شود.
تبصره 1: دانشجو پس از صدور حکم انصراف، حق ادامه تحصیل در آن دوره و رشته را ندارد.
تبصره2: دانشجوی منصرف از تحصیل موظف است، به کلیه تعهداتی که در دوران تحصیل سپرده، عمل نماید.
تبصره 3:تحصیل مجدد دانشجو منصرف از تحصیل منوط به شرکت و قبولی در آزمون سراسری براساس ضوابط مربوط است.
ماده 25: دانشجوی دوره های کاردانی و کارشناسی پیوسته با داشتن شرایط زیر می تواند از یک رشته یا گرایش به رشته دیگر تحصیلی درآن گروه آزمایشی یا در یگ گروه آزمایشی دیگر ودر همان "موسسه" تغییر رشته یا گرایش دهد:
الف) وجود رشته یا گرایش مورد تقاضا ی دانشجو در همان "موسسه"
ب) کمتر نبودن نمره اکتسابی دانشجو در آزمون سراسری از نمره کشوری آن رشته یا گرایش در "موسسه" (در سال پذیرش)
ج) امکان ادامه تحصیل دانشجو در سنوات مجاز باقیمانده
د) موافقت گروه آموزشی و تایید شورای آموزشی موسسه
ذ) بلامانع بودن ادامه تحصیل دانشجوی متقاضی دررشته قبلی از نظر مقرات آموزشی
ر) گذراندن حداقل 6/1 وحداکثر 3/2 واحدهای دوره تحصیلی
تبصره 1دانشجو در هر دوره تحصیلی فقط برای یک بار می تواند با رعایت شرایط فوق، تغییر رشته یا گرایش دهد.
 تبصره 2: تغییر رشته یا گرایش دانشجویانی که به دستگاههای اجرایی خاص تعهد دارند، با رعایت کلیه شرایط این ماده واعلام موافقت دستگاه اجرایی ذی ربط امکان پذیراست. 
تبصره 3: تغییر رشته در مقاطع هم سطح صورت می گیرد .در غیر این صورت ، فقط ازمقطع بالاتر به مقطع پایین تر امکان پذیراست.
تبصره4: در صوت موافقت با تغییررشته، دانشجو موظف است در اولین فرصت در رشته یا گرایش جدید نام نویسی وانتخاب واحد نماید و پس از نام نویسی، دانشجو حق بازگشت به رشته قبلی خود را ندارد.
تبصره5 :عدم ثبت نام در رشته یا گرایش جدید در زمان مقرر به منزله انصراف تلقی شده و حق تغییر رشته تا پایان دوره از دانشجو سلب می شود.
ماده 26: تغییر رشته در دوره کارشناسی ناپیوسته ممنوع است،اما تغییر گرایش با داشتن شرایط و ضوابط ذکر شده در ماده 25 امکان پذیر است.
ماده 27: میهمانی و انتقال دانشجو مطابق آیین نامه میهمانی وانتقال دانشجویان دوره های کاردانی و کارشناسی دانشگاهها و موسسات آموزش عالی دولتی وغیر دولتی مصوب وزارت (ابلاغیه شماره 18503 مورخ 10/9/89 و الحاقات و اصلاحان بعدی آن ) میسر است.
تبصره : دانشجویان جهت اطلاع از شرایط  وزمان درخواست مهمان و انتقال بایستی به سامانه جامع آموزشی
 وزارت علوم،  تحقیقات و فناوری به آدرس فوق مراجعه نمایند. 
آدرس سامانه :http://www.msrt.ir/sites/ddstu/default.sspx 
ماده 28: انتقال توام با تغییر رشته یا گرایش مشروط به احراز همزمان شرایط تغییررشته یا گرایش و انتقال (موضوع ماده 25،26،27) و با توافق "موسسات "مبدا و مقصد تنها برای یک بار امکان پذیر است.
ماده 29: دروسی که دانشجو در رشته یا گرایش قبلی گذرانده است در گروه آموزشی رشته جدید بررسی و معادل سازی می شود و فقط دروسی از وی پذیرفته می شود که به تشخیص گروه آموزشی با دروس رشته یا گرایش جدید اشتراک محتوایی (طبق برنامه درسی مصوب) داشته باشد و نمره هریک از آن دروس کمتر از 12 نباشد. در این صورت فقط دروس پذیرفته شده و نمره آنها با احتساب در معدل کل و سنوات در کارنامه دانشجو ثبت و باقی می ماند.
تبصره 1 نمرات پذیرفته نشده بدون احتساب در میانگین، (کل وترم) در کارنامه دانشجو باقی خواهد ماند و چنانچه میانگین واحدهای پذیرفته نشده  او کمتر از 12 باشد، جمعا یک نیمسال مشروطی در رشته یا گرایش جدید برای دانشجو منظور خواهد شد. (البته  به شرطی که مجموع واحدهای پذیرفته نشده از دانشجو زیر حد نصاب مقررهر ترم یعنی 14 واحد نباشد)
تبصره2:در صورتی که تعداد واحدهای دروس پذیرفته نشده دانشجو در حدی باشد که امکان گذراندن واحدهای مورد نیاز رشته یا گرایش جدید را در طول مدت مجاز تحصیل از وی سلب کند با تقاضای تغییررشته یا گرایش اوموافقت نمی شود.
تبصره 3: تغییررشته از مقطع کارشناسی به مقطع کاردانی (از مقطع بالاتر به مقطع پایین ) بلامانع است و حداکثر مدت مجاز تحصیل برای اینگونه دانشجویان بر مبنای دوره محاسبه وبه ازای هر20 واحد درسی پذیرفته شده از دانشجو یک نیمسال از طول تحصیل او کاسته می شود.
تبصره 4:معادل سازی و  پذیرش دروسی که دانشجو قبلا در دانشگاهها یا دیگر مقاطع تحصیلی گذرانده بشرح زیر امکان پذیراست:
    • دانشگاه قبلی و مدارک تحصیلی آن مورد تایید وزارت علوم تحقیقات و فناوری یا وزارت بهداشت و درمان پزشکی  باشد.
    • محتوایی آموزشی دروس گذرانده دانشجو با دروس رشته جدید بنا به تشخیص گروه آموزشی اشتراک محتوایی داشته و نمره هریک از دروس کمتراز 12 نباشد.
    • نمرات دروس پذیرفته شده  از دانشجودر میانگین نیمسال محسوب نمی شود و فقط در محاسبه میانگین کل و سقف واحدهای دوره منظور خواهد شد.
    • به ازای هر 20 واحد از دروس پذیرفته شده یک نیمسال از حداکثر مدت مجاز تحصیل دانشجو کاسته می شود.
    • پذیرش و تطبیق واحداز مراکز تربیت معلم براساس بخشنامه های قبلی وزارت علوم است.
ماده 30: تاریخ فراغت از تحصیل دانشجو،روزی است که آخرین نمره قطعی درس دانشجو در آموزش موسسه ثبت می شود.
دانشجویی که کلیه واحدهای درسی دوره را مطابق برنامه و براساس مقررات آیین نامه با موفقیت گذرانده باشد ،فارغ التحصیل آن دروره شناخته خواهد شد.
ماده 31:به دانشجویی که کلیه واحدهای درسی دوره را با میانگین حداقل12 گذرانده باشد، حسب مورد مدرک تحصیلی کاردانی، کارشناسی پیوسته یا کارشناسی ناپیوسته ارائه می شود.
تبصره :در صورتی که دانشجویی در طول مدت مجاز تحصیل نتواند معدل کل خود را به 12 برساند، تنها یک نیمسال به وی فرصت داده می شود تا با اخذ حداکثر 20 واحد از دروس دوره، میانگین کل دروس خود را به حداقل 12 برساند و مدرک تحصیلی دوره را دریافت کند، در غیر این صورت از تحصیل محروم می شود.
تبصره1 :برای جبران میانگین کل، دانشجو می تواند حداکثر 20 واحد درسی را از بین دروسی که نمره کمتر از 12 درآن درس اخذ نموده مجدد اخذ  وتکرار نماید.
تبصره2 :در این صورت نمرات دروس تکراری علاوه بر نمرات قبلی در کارنامه دانشجو ثبت ودر محاسبه میانگین کل نمرات او محسوب می شود.
ماده 32:در صورتی که تعداد واحدهای گذرانده شده دانشجو منصرف یا محروم از تحصیل در دوره کارشناسی پیوسته برابر یا بیشتر از واحدهای مورد نیاز دوره کاردانی با معدل نمره 12 یا بالاتر باشد،  می تواند مدرک کاردانی در همان رشته دریافت کند. در غیر اینصورت به دانشجوی مذکور و همچنین به دانشجوی منصرف یا محروم از تحصیل در دوره کاردانی، فقط یک گواهی مبنی برتعداد واحدهای گذرانده شده با درج نمرات و معدل کل داده خواهد شد.
تبصره 1: در صورتی که دانشجوی منصرف یا محروم از تحصیل دوره کارشناسی پیوسته بیش از واحدهای مورد نیاز برای دوره کاردانی را گذرانده باشد، موسسه می تواند دروسی را که دانشجو با نمره 12 یا بالاتر گذرانده است ،ملاک سنجش مدرک کاردانی قرار دهد.
تبصره به تبصره 1 :در صورتی که دانشجو با بیش از واحدهای لازم برای دوره کاردانی منصرف یا اخراجی شده است ولی به علت کسر معدل بالای 12 قادر به اخذ مدرک کاردانی نمی باشد درصورت موافقت شورای آموزشی دانشگاه  نمرات دروسی پنج (5) درس دانشجو با نمره کمتر از 12 اخذ نموده حداکثر در میانگین کل دانشجو منظور نشده تا ملاک سنجش مدرک کاردانی قرار گیرد. 
حدنصاب واحد لازم برای درخواست مدرک کاردانی گذرانده 72 واحد درسی بدون  احتساب دروس پیش نیاز و جبرانی است.
تبصره 2: صدور مدرک کاردانی حسب تقاضای دانشجو و صرف نظر از وجود دوره کاردانی مصوب در آن رشته یا مجری بودن "موسسه "محل تحصیل دانشجو انجام می گیرد.
ماده 33: این آیین نامه حاوی اصول و ضوابط کلی حاکم بر دوره کاردانی، کارشناسی پیوسته وناپیوسته است و"موسسه" موظف است، شیوه نامه های اجرایی مربوط را صرفا در چارچوب مفاد آیین نامه تدوین و ضمن اطلاع رسانی اجراء نماید.
ماده 34: هرگونه تفسیر مفاد این آیین نامه و نظارت برحسن اجرای آن برعهده معاونت آموزشی "وزارت " است.
ماده 35: این آیین نامه در 35 ماده و26 تبصره در جلسه 803 مورخ 8/5/91 به تصویب شورای برنامه ریزی آموزش عالی رسید و برای دانشجویان ورودی سال تحصیلی 92-1391 به بعد و از تاریخ ابلاغ لازم الاجراء است و کلیه آیین نامه ها و بخشنامه های مغایر با آن لغو و بلا اثر اعلام می شود./
﻿







آيين نامه و مقررات آموزشي
جهت دانشجويان کارشناسي 

ورودي 1391 و بعد
 خط زیر مطالب،  نشان دهنده تفاوت درآیین نامه جدید با قدیمی 
مطالب پر رنگ،  نشان دهنده موارد افزوده شده به آیین نامه جدید که برخی مستخرج از آیین نامه قدیمی و برخی بصورت پیشنهاد است.


مقدمه
رشد روز افزون پیشرفت های علمی در جهان امروز همراه با تحولات شگرف صورت گرفته درآن، ضرورت توجه به برنامه ریزی دقیق، اساسی و منطبق با واقعیت های موجودو سندچشم انداز بیست ساله جمهوری اسلامی ایران را بیش از پیش روشن ساخته است .در افق بلند این چشم انداز، جامعه ایرانی دارای ویژگی هایی است که بخش مهمی از آن «،در قلمرو سیاست وزارت علوم ،تحقیقات و فناوری قرار دارد. برای تحقق چنین رسالتی، لازم است تمامی امکانات و ظرفیت های آموزشی کشور بسیج شود و با نقدو بررسی وضعیت موجود و نوسازی آن،  برای پاسخگویی به نیازهای وارتقای سطح کیفی برنامه های آموزشی تلاش لازم انجام پذیرد.
به این منظور ،با توجه به اهداف و رسالتهای نظام آموزش عالی کشور وفرصت پیش آمده در ماده 15 قانون برنامه پنج ساله توسعه جمهوری اسلامی ایران (مصوب15/10/1389) که کیفی سازی برنامه ها به خصوص ارتقای شاخصهای کیفی رشته های تحصیلی در آن مد نظر قرار گرفته است . این آیین نامه متناسب با الزامات و انتظارات موجود تدوین شده است.
ماده 1. هدف
هدف از تدوین این آیین نامه ،تنظیم امور آموزش دانشگاهی برای تربیت نیروی انسانی متعهد، متخصص و متناسب با نیازهای جامعه وایجاد هماهنگی در فعالیت های آموزشی دانشگاهها و موسسات آموزش عالی کشور و استفاده بهینه از ظرفیت های موجود در جهت ارتقای سطح کیفی آموزش دانشجویان است.
ماده 2. تعاریف
2-1 . وزارت : وزارت علوم ، تحقیقات و فناوری
2-2.موسسه: منظورکلیه دانشگاهها و موسسات آموزش عالی مجری یک یا چند دوره کاردانی،کارشناسی ناپیوسته وکارشناسی پیوسته مورد تایید وزارت است.
تبصره :منظور از موسسه در این آئین نامه دانشگاه شهید بهشتی است.
2-3. شورای آموزشی : منظور شورای آموزشی "موسسه " است.
2-4. دوره: منظور دوره های کاردانی ،کارشناسی پیوسته وناپیوسته است که به صورت روزانه، نوبت دوم، نیمه حضوری، طبق ضوابط مربوط برگزار می شود.
2- 5. روزانه : منظور شیوه آموزشی است که دانشجو با بهره گیری از قانون آموزش رایگان و با پرداخت شهریه (حسب مورد) و به صورت حضوری در یکی از" موسسه" های آموزش عالی تحصیل می کند.
2-6.نوبت دوم:منظور شیوه آموزشی است که دانشجو بدون بهره مندی از آموزش رایگان و با پرداخت شهریه و به صورت حضوری ،در دانشگاههای دولتی تحصیل می کند.
2-7.آموزش نیمه حضوری: آموزشی است که بخشی از فرآیند یادگیری، با استفاده از رسانه های نوشتاری، صوتی- تصویری و الکترونیکی انجام وتنها کلاس های رفع اشکال به صورت چهره به چهره برگزار می شود.
2-8.آموزش مهارتی : آموزشی است که برای ارتقای سطح دانش فنی، کارآیی و توانایی دانشجو در رشته مربوط برگزار می شود.
2-9.راهنمای تحصیلی : عضو هئیت علمی آگاه و مسلط به امور آموزشی است که از سوی "موسسه"مربوط انتخاب می شود تا راهنمای دانشجویان در امور علمی، فرهنگی و تحصیلی باشد.
2-10. واحددرسی: مقدار یا میزان درسی است که مفاد آن به صورت نظری 16 ساعت عملی یا آزمایشگاهی 32 ساعت، کارگاهی یا عملیاتی میدانی 48 ساعت، کارآموزی و کارورزی یا کار در حوزه کاربرد 64 ساعت، در طول یک نیمسال تحصیلی یا دوره تابستانی و طبق برنامه مصوب درسی ارائه می شود. رشته هایی که دارای پروژه هستند، مدت اجرای پروژه متناسب با واحد آن از سوی استاد مربوط تعیین می شود.
2-11.درس جبرانی: درسی است که به تشخیص گروه آموزشی ،گذراندن آن برای رفع کمبود دانش و یا مهارت دانشجو در آغاز یا طی دوره تحصیلی مربوط ضروری است.
تبصره :منظور از دروس جبرانی در دوره کارشناسی دروس پیش نیاز است که حسب نمرات خام اخذ شده  داوطلب در کنکور سراسری د رصورت تشخیص گروه آموزشی دانشجو ملزم به اخذ آن است.
2-12.رشته تحصیلی : مجموعه به هم پیوسته ای از دروس دانشگاهی است که با محتوا و روش شناسی خاص درقالب برنامه های درسی در دوره های تحصیلی مختلف به اجراء گذاشته می شود.
2-13.دوره کاردانی: دوره تحصیلی است که پس از دوره متوسطه آغاز می شود و دانشجو با گذراندن 68 تا 72 واحد درسی طبق برنامه درسی مصوب رشته تحصیلی به دریافت مدرک کاردانی نائل می شود.
2-14.دوره کارشناسی پیوسته: دوره تحصیلی است که پس از دوره متوسطه آغاز می شود و دانشجو با گذراندن 130تا 140 واحد درسی و طبق برنامه درسی مصوب (حسب رشته ،طرح پژوهشی یا پایان نامه را نیز شامل شود) به دریافت مدرک کارشناسی نائل می شود.
2-15.دوره کارشناسی ناپیوسته: دوره تحصیلی است که پس از دوره کاردانی آغاز می شود و دانشجو با گذراندن تعداد68 الی 72 واحد درسی و طبق برنامه درسی مصوب به دریافت مدرک کارشناسی ناپیوسته نائل می گردد.
2-16.گرایش تحصیلی : جهت گیری تخصصی در یک رشته تحصیلی است.
2-17. گروه آزمایشی : مجموعه رشته های مختلف تحصیلی است که برای ورود به تحصیل آنان، مواد آزمونی مشترک برگزار می شود.
2-18.گروه آموزشی: بنیادی ترین واحد سازمانی دانشگاهی متشکل از تعدادی عضو هئیت علمی است که با تاکید برآموزش، به تولید، ترویج و انتشار علم در یک حوزه تحصصی می پردازد.
2-19.دانشجو: فرد پذیرفته شده ای است که در مهلت مقرر و براساس ضوابط و مقررات جاری در" موسسه" ثبت نام می کند.
2-20.دانش آموخته: فردی است که یکی از دوره های تحصیلی را با موفقیت به پایان برساند و برابر ضوابط معین گواهی یا مدرک تحصیلی مربوط را دریافت کند.
ماده 3. ضوابط عمومی و اختصاصی ورود به دوره 
3-1. داشتن شرایط عمومی ورود به آموزش عالی برابر مصوبات و مقررات مراجع ذی صلاح 
3-2.احراز تواتمندی علمی مطابق مقررات ورزات.
3-3 پذیرفته شدگان آزمون ورودی، موظفند در زمان هایی که توسط دانشگاه اعلام می شود، برای ثبت نام و انتخاب واحد  به دانشگاه مراجعه نمایند.
ماده 4. هرسال تحصیلی مرکب از دو نیمسال تحصیلی و به انتخاب موسسه یک دوره تابستانی است و هر نیمسال تحصیلی شامل 16 هفته آموزش و دو هفته امتحانات پایانی و دوره تابستانی شامل 6 هفته آموزش و یک هفته امتحانات پایان دوره است.
تبصره1:در ارائه دروس دوره تایستان ، دروس مهارتی اولویت دارند.
تبصره2: مدت امتحانات پایانی نیمسال یا پایان دوره تابستانی جزءمدت آموزش محسوب نمی شود.
ماده 5..آموزش در "موسسه"مبتنی بر نظام واحدی است.
تبصره1:در نظام واحدی ،ارزش هر درس با تعدادواحدهای آن درس سنجیده می شود وقبولی یا عدم قبولی دانشجو دریک درس به همان درس محدود است.
ماده 6."موسسه "موظف است ،برنامه های آموزشی ودرسی مصوب شورای برنامه ریزی آموزش عالی "وزارت"را برای دوره ای که پذیرش دانشجوداشته است، اجرا نماید.
ماده 7. دانشجو در هر نیمسال تحصیلی می تواند حداقل 14 و حداکثر 20 واحد درسی انتخاب کند و حداکثر واحد مجاز انتخابی در دوره تابستان 6 واحد است.
تبصره 1:اگر معدل دانشجویی در یک نیمسال حداقل 17 باشد، در نیمسال تحصیلی بعد می تواند حداکثر تا 24 واحد را اخذ نماید.
تبصره 2 در صورت تایید استاد راهنما مجاز به اخذ حداکثر 24 واحد است.
تبصره 2: در آخرین نیمسال تحصیلی دانشجو می تواند صرف نظر از معدل کل (کمتراز 10 نباشد) و مشروطی تا 24 واحد اخذ نماید.
تبصره 3: در شرایطی که از تحصیل دانشجو حداکثر 8 واحد درسی باقی مانده باشد. می تواند واحدهای مذکور را در دوره تابستانی انتخاب نماید.
تبصره 4: واحدهای انتخابی دانشجو در ابتدای هر نیمسال تحصیلی (به جز آخرین نیمسال تحصیلی ) به هر دلیلی نباید کمتر از 14 واحد درسی باشد. در صورتی که واحدهای انتخابی یا باقیمانده دانشجو در پایان نیمسال، بنا به دلایل موجه و خارج از اراده دانشجو (به تشخیص "موسسه")به کمتراز 14 واحد درسی برسد. این نیمسال به عنوان یک نیمسال تحصیلی کامل در سنوات تحصیلی وی محسوب می شود، (امابه منظور بررسی وضعیت مشروطی یا ممتازی دانشجو، نمرات واحدهای این نیمسال با نمرات دروس نیمسال بعدی دانشجو در محاسبه معدل دو نیمسال منظور خواهد شد).
ماده 8:در صورتی که دانشجو برای فراغت از تحصیل تنها دو درس نظری باقیمانده داشته باشد، می تواند آن دو درس را به صورت معرفی به استاد بگذراند.
تبصره :در صورتی که دو درس معرفی به استاد منتهی به دوره تابستانی شود، سقف واحد نباید (با رعایت تبصره 3 ماده 7) از 8 واحد درسی تجاوز نماید.
ماده 9. چگونگی و ترتیب ارائه کلیه دروس هر دوره با رعایت پیش نیاز (تقدم و تاخر) دروس (طبق برنامه درسی مصوب) برعهده شورای آموزشی گروه است.
تبصره: دانشجو در آخرین نیمسال تحصیلی، از رعایت مقررات مربوط به پیش نیاز (تقدم و تاخر) دروس معاف است.
ماده 10. تعداد واحدهای جبرانی برای رشته های غیر مرتبط در دوره کاردانی وکارشناسی ناپیوسته 6 واحد و برای دوره های کارشناسی حداکثر 10 واحد می باشد. نمره دروس جبرانی در معدل نیمسال و کل محاسبه می شود.
تبصره1:منظور از دروس جبرانی در دوره های کارشناسی همان پیش نیاز است.    
تبصره2 دانشجویی که حداقل دو درس (یا 8 واحد) درس پیش نیاز گذرانده باشد به حداکثر طول سنوات تحصیلی اویک نیمسال افزوده خواهد شد.
ماده 11.تحصیل دانشجو در هر زمان و فقط  در یک  دوره و یک رشته تحصیلی امکان پذیر است.
تبصره:در صورت تخلف، از ادامه تحصیل در یکی از رشته های انتخابی به تشخیص کمیسیون بررسی موارد خاص وزارت محروم و سوابق تحصیلی وی باطل اعلام می شود و دانشجو موظف است کلیه هزینه های مربوط به رشته حذف شده را مطابق تعرفه های تعیین شده به دانشگاه  بپردازد.
تبصره:1تحصیل همزمان دانشجویان "برگزیده علمی "تابع ضوابط مصوب "وزارت " است. 
تبصره2:تعریف دانشجوی ممتاز، و ضوابط اجرایی این تبصره ، توسط شورای هدایت استعداد های درخشان در آموزش عالی تعیین و ابلاغ می شود.
ماده 12.برنامه ریزی و اتخاذ تصمیم در باره موارد حذف، اضافه وحذف اضطراری دروس برعهده شورای آموزشی موسسه است.
تبصره1 :تاریخ حذف واضافه طبق نظر شورای آموزشی دانشگاه در زمان تنظیم تقویم آموزشی سالانه اعلام خواهد شد.
تبصره2:دانشجو می تواند  تا پنج هفته به پایان ترم حداکثر یک درس نظری خودرا به شرط نداشتن غیبت بیش از حد مجازبا تایید استاد درس واینکه واحدهای باقیمانده او کمتر از 14 واحد در آن نیمسال  نشود حذف اضطراری نماید.
تبصره3 : در شرایط خاص، حذف کلیه دروس نیمسال تحصیلی با درخواست کتبی دانشجو و تایید شورای آموزشی موسسه تا قبل از شروع امتحانات امکان پذیر است.
تبصره4 دانشکده ها می بایستی  حداکثر تا  یک ماه بعد از پایان امتحانات ترم به شرط عدم شرکت در امتحانات وعدم نمره حتی در دروس عملی نسبت به ارسال درخواست حذف ترم  دانشجو به آموزش دانشگاه اقدام نماید. ضمنا این نیمسال  جزو حداکثر سنوات مجاز تحصیلی دانشجو محسوب می شود.
تبصره
ماده 13: حداکثر مدت مجاز تحصیل در دوره های کاردانی و کارشناسی ناپیوسته 2.5سال و دوره های کارشناسی پیوسته 5 (پنج) سال است.
ماده 14:گروه آموزشی موظف است برای هدایت علمی و فرهنگی دانشجو از بدو ورود یکی از اعضای هیئت علمی را به عنوان استاد راهنمای تحصیلی تعیین و اعلام نمایید.
ماده 15.حضور دانشجو در تمام جلسات درس الزامی است. 
تبصره1اگر دانشجودر درسی بیش از 16/3جلسات ویا در جلسه امتحان پایان نیمسال غیبت داشته باشد،. با تشخیص شورای آموزشی موسسه، آن درس حذف می شود.
تبصره2:غیبت غیرموجه در جلسات درس و امتحان به منزله نمره صفر در آن درس است.
تبصره3:در صورت  موجه بودن غیبت و حذف درس رعایت حد نصاب 14 واحد در طول نیمسال الزامی نیست، ولی نیمسال مذکور به عنوان یک نیمسال کامل جزو سنوات تحصیلی مجاز دانشجو محسوب می شود. 
ماده 16:ارزیابی پیشرفت تحصیلی دانشجو در هردرس براساس حضورمستمر وفعالیت در کلاس ،انجام تکالیف آموزشی-پژوهشی و نتایج امتحانات میان نیمسال وپایان نیمسال انجام می گیرد.
تبصره 1:مرجع ارزیابی دانشجو در هر درس، مدرس آن درس است.
تبصره2:برگزاری امتحان پایان نیمسال برای هر درس نظری، الزامی است.
ماده 17.معیار ارزیابی پیشرفت تحصیلی دانشجو نمره درس است که به صورت عددی از صفر تا بیست (20-0) می باشد.
تبصره1:مدرس هر درس موظف است، گزارش نمره ارزیابی نهایی درس دانشجویان را ظرف مدت 10 روز از تاریخ برگزاری امتحان پایان نیمسال آن درس به اداره آموزش دانشکده یا واحد مربوط اعلام نماید.
تبصره2: دانشجویی که به نمره ارزیابی درس، تقاضای تجدید نظر داشته باشد، می تواند ظرف مدت یک هفته از تاریخ اعلام نمره، تقاضای تجدید نظر کتبی خود را به اداره آموزش دانشکده یا واحد مربوط تسلیم کند. ومدرس هر درس نیر موظف است، ظرف مدت یک هفته ،از تاریخ دریافت تقاضای تجدید نظر دانشجویان، به اعتراضات دانشجویان رسیدگی و اشتباهات احتمالی را بر طرف و نمره قطعی را به اداره آموزش دانشکده یا واحد مربوط اعلام کند.
تبصره 3:نمرات دروس تمرین دبیری، کارآموزی، کارورزی، عملیات صحرایی، کار در عرصه و دروسی که در برنامه درسی مصوب توام با تکلیف پژوهشی ارائه می شود، در صورتی که به تشخیص مدرس و تایید گروه آموزشی مربوط، تکمیل آنها در طول یک نیمسال تحصیلی میسرنباشد، ناتمام تلقی می شود. نمره ناتمام باید حداکثر ظرف مدت چهل وپنج (45)روز از تاریخ پایان امتحانات، با رعایت مهلت های مذکور در تبصره 2 این ماده به نمره قطعی تبدیل شود.
تبصره4: نمره درس پس از قطعی شدن،غیر قابل تغییر است.
تبصره 5: مدرس موظف است برگه های امتحانی هر درس را به عنوان سابقه درس ،حداقل تا دو نیمسال تحصیلی بعد نگهداری نماید.
ماده 18:حداقل نمره قبولی در هر درس 10است و معدل نمرات دانشجو در هر نیمسال تحصیلی نباید کمتر از 12 باشد.
تبصره1: دانشجویی که در یک یا چند درس نمره قبولی کسب نکند. چنانچه در نیمسال های بعدی دروس فوق را با حداقل نمره 14 بگذراند، نمره قبلی از کارنامه دانشجو حذف می شود و در معدل نیمسال فوق و کل محاسبه نخواهد شد.
تبصره2: حداکثر 5 درس دانشجو درصورت غیبت  غیر موجه یا داشتن نمره ردی به شرط اینکه بلافاصله در اولین ترم ممکن درس مذکور را اخذ و دارای نمره حداقل14 باشد نمره قبلی (ردی ) ازکارنامه دانشجو حذف و در معدل گیری منظور نمی شود.
ماده 19:چنانچه معدل نمرات هر نیمسال تحصیلی دانشجو کمتر از12 باشد، دانشجو در آن نیمسال مشروط تلقی می شود. دانشجوی مشروط، در نیمسال بعد (جز در آخرین نیمسال تحصیلی ) حق انتخاب بیش از 14 واحد درسی را ندارد.
ماده 20:حداکثر نیمسال های مشروطی مجاز در دوره کاردانی و کارشناسی ناپیوسته دو نیمسال و در دوره کارشناسی پیوسته 3 نیمسال اعم از متوالی یا متناوب است. در مواردی که معدل کل دانشجو 12 یا بالاتر باشد، در سقف سنوات مجاز می تواند تا زمانی که در نیمسال های بعدی مشروط نشود به تحصیل ادامه دهد ،در غیر اینصورت ازادامه تحصیل محروم می شود.
تبصره1 :موسسه موظف است موضوع مشروط بودن دانشجو را هر بار کتبا به او اطلاع دهد. با این حال قصور در اخطار به دانشجو از سوی موسسه یا اظهار بی اطلاعی دانشجو ازاین امر مانعی در اجرای مقررات نخواهد بود.
ماده 21. دانشجو می تواند در دوره کاردانی و کارشناسی ناپیوسته یک نیمسال ودر دوره کارشناسی پیوسته دو نیمسال از مرخصی تحصیلی استفاده نماید.
تبصره 1:"موسسه "می تواند با رعایت سقف مدت مجاز تحصیل دانشجو،نسبت به صدور مرخصی تحصیلی وی تصمیم بگیرد.
تبصره2: حداکثر مدت مجاز مرخصی زایمان دانشجو دو نیمسال تحصیلی و بدون احتساب در سنوات تحصیلی است.
تبصره 3: مدت مجاز مرخصی پزشکی دانشجو، در صورت تایید پزشک معتمد "موسسه" و شورای آموزشی، دو نیمسال تحصیلی و بدون احتساب در سنوات تحصیلی است.

تبصره 4 : تقاضای مرخصی تحصیلی باید به صورت کتبی وحداقل دو هفته قبل از شروع انتخاب واحد هر ترم توسط دانشجو به آموزش دانشکده ارائه شود.
تبصره 5: ضوابط اخذ دو ترم مرخصی تحصیلی دانشجویان دوره شبانه (نوبت دوم ) رانیز شامل می شود.

تبصره 6: موافقت یا عدم موافقت با درخواست دانشجو بایستی تا قبل از زمان انتخاب واحد کتبا به دانشجو اعلام شود..
 تبصره 7: مدت مرخصی تحصیلی  با احتساب، جزو حداکثر مدت مجاز تحصیل دانشجو در هر دوره محسوب می شود.
.تبصره8: دانشجویی که به عنوان همسر یکی از کارکنان دولت، یا همسر یکی از دانشجویان بورسیه، به عنوان همراه، به خارج از کشور اعزام می شود، می تواند با ارائه حکم ماموریت وبه تشخیص و تایید شورای آموزشی دانشگاه، علاوه براستفاده از میزان مرخصی استحقاقی در طول دوره تحصیل ، تا 4 سال دیگر از مرخصی تحصیلی بدون احتساب در سنوات بهره مند شود.
ماده 22:دانشجویان مشمول تحصیل رایگان، درصورت عدم کسب نمره قبولی در هر درس یا حذف درس برای انتخاب مجدد آن درس ،موظف به پرداخت هزینه مربوط مطابق تعرفه مصوب هستند.
تبصره : در صورتی که دانشجو در یک درس اختیاری ویا عمومی گروه معارف اسلامی مردود شود می تواند از جدول دروس انتخابی در مصوبه درس دیگری را انتخاب نماید. ضمنا دانشجوی مشمول آموزش رایگان ملزم به پرداخت هزینه مربوط مطابق تعرفه مصوب است.
تبصره :در هرحال نمرات کلیه دروس اعم از قبولی و ردی در کارنامه دانشجو ثبت ودر محاسبه میانگین منظور می شود.
ماده 23:عدم ثبت نام وانتخاب واحد دانشجو در هر نیمسال تحصیلی (بدون کسب اجازه از" موسسه") انصراف از تحصیل محسوب می شود.
تبصره :تصمیم گیری در مورد بازگشت به تحصیل (در یک ترم ) دانشجوی منصرف از تحصیل برعهده شورای آموزشی موسسه است.
تبصره:در موارد خاص که دانشجو عدم انتخاب واحد و ترک تحصیل خودرا موجه می داند باید دلایل آن را حداقل یک ماه قبل از پایان همان نیمسال به آموزش دانشکده ارائه دهد ودر صورت تایید موجه بودن ترک تحصیل و انتخاب واحد، آن نیمسال مدت تحصیلی دانشجو محسوب می شود.
ماده 24: دانشجویی که قصد انصراف (قطعی) از تحصیل داشته باشد، باید درخواست انصراف خود را به اداره آموزش"موسسه" تسلیم کند. این دانشجو مجاز است فقط برای یک بار تا شروع نیمسال بعدی تقاضای انصراف خود را پس بگیرد.در غیر اینصورت ،پس از انقضاء این مهلت حکم انصراف وی از تحصیل صادر می شود.
تبصره 1: دانشجو پس از صدور حکم انصراف، حق ادامه تحصیل در آن دوره و رشته را ندارد.
تبصره2: دانشجوی منصرف از تحصیل موظف است، به کلیه تعهداتی که در دوران تحصیل سپرده، عمل نماید.
تبصره 3:تحصیل مجدد دانشجو منصرف از تحصیل منوط به شرکت و قبولی در آزمون سراسری براساس ضوابط مربوط است.
ماده 25: دانشجوی دوره های کاردانی و کارشناسی پیوسته با داشتن شرایط زیر می تواند از یک رشته یا گرایش به رشته دیگر تحصیلی درآن گروه آزمایشی یا در یگ گروه آزمایشی دیگر ودر همان "موسسه" تغییر رشته یا گرایش دهد:
الف) وجود رشته یا گرایش مورد تقاضا ی دانشجو در همان "موسسه"
ب) کمتر نبودن نمره اکتسابی دانشجو در آزمون سراسری از نمره کشوری آن رشته یا گرایش در "موسسه" (در سال پذیرش)
ج) امکان ادامه تحصیل دانشجو در سنوات مجاز باقیمانده
د) موافقت گروه آموزشی و تایید شورای آموزشی موسسه
ذ) بلامانع بودن ادامه تحصیل دانشجوی متقاضی دررشته قبلی از نظر مقرات آموزشی
ر) گذراندن حداقل 6/1 وحداکثر 3/2 واحدهای دوره تحصیلی
تبصره 1دانشجو در هر دوره تحصیلی فقط برای یک بار می تواند با رعایت شرایط فوق، تغییر رشته یا گرایش دهد.
 تبصره 2: تغییر رشته یا گرایش دانشجویانی که به دستگاههای اجرایی خاص تعهد دارند، با رعایت کلیه شرایط این ماده واعلام موافقت دستگاه اجرایی ذی ربط امکان پذیراست. 
تبصره 3: تغییر رشته در مقاطع هم سطح صورت می گیرد .در غیر این صورت ، فقط ازمقطع بالاتر به مقطع پایین تر امکان پذیراست.
تبصره4: در صوت موافقت با تغییررشته، دانشجو موظف است در اولین فرصت در رشته یا گرایش جدید نام نویسی وانتخاب واحد نماید و پس از نام نویسی، دانشجو حق بازگشت به رشته قبلی خود را ندارد.
تبصره5 :عدم ثبت نام در رشته یا گرایش جدید در زمان مقرر به منزله انصراف تلقی شده و حق تغییر رشته تا پایان دوره از دانشجو سلب می شود.
ماده 26: تغییر رشته در دوره کارشناسی ناپیوسته ممنوع است،اما تغییر گرایش با داشتن شرایط و ضوابط ذکر شده در ماده 25 امکان پذیر است.
ماده 27: میهمانی و انتقال دانشجو مطابق آیین نامه میهمانی وانتقال دانشجویان دوره های کاردانی و کارشناسی دانشگاهها و موسسات آموزش عالی دولتی وغیر دولتی مصوب وزارت (ابلاغیه شماره 18503 مورخ 10/9/89 و الحاقات و اصلاحان بعدی آن ) میسر است.
تبصره : دانشجویان جهت اطلاع از شرایط  وزمان درخواست مهمان و انتقال بایستی به سامانه جامع آموزشی
 وزارت علوم،  تحقیقات و فناوری به آدرس فوق مراجعه نمایند. 
آدرس سامانه :http://www.msrt.ir/sites/ddstu/default.sspx 

ماده 28: انتقال توام با تغییر رشته یا گرایش مشروط به احراز همزمان شرایط تغییررشته یا گرایش و انتقال (موضوع ماده 25،26،27) و با توافق "موسسات "مبدا و مقصد تنها برای یک بار امکان پذیر است.
ماده 29: دروسی که دانشجو در رشته یا گرایش قبلی گذرانده است در گروه آموزشی رشته جدید بررسی و معادل سازی می شود و فقط دروسی از وی پذیرفته می شود که به تشخیص گروه آموزشی با دروس رشته یا گرایش جدید اشتراک محتوایی (طبق برنامه درسی مصوب) داشته باشد و نمره هریک از آن دروس کمتر از 12 نباشد. در این صورت فقط دروس پذیرفته شده و نمره آنها با احتساب در معدل کل و سنوات در کارنامه دانشجو ثبت و باقی می ماند.
تبصره 1 نمرات پذیرفته نشده بدون احتساب در میانگین، (کل وترم) در کارنامه دانشجو باقی خواهد ماند و چنانچه میانگین واحدهای پذیرفته نشده  او کمتر از 12 باشد، جمعا یک نیمسال مشروطی در رشته یا گرایش جدید برای دانشجو منظور خواهد شد. (البته  به شرطی که مجموع واحدهای پذیرفته نشده از دانشجو زیر حد نصاب مقررهر ترم یعنی 14 واحد نباشد)
تبصره2:در صورتی که تعداد واحدهای دروس پذیرفته نشده دانشجو در حدی باشد که امکان گذراندن واحدهای مورد نیاز رشته یا گرایش جدید را در طول مدت مجاز تحصیل از وی سلب کند با تقاضای تغییررشته یا گرایش اوموافقت نمی شود.
تبصره 3: تغییررشته از مقطع کارشناسی به مقطع کاردانی (از مقطع بالاتر به مقطع پایین ) بلامانع است و حداکثر مدت مجاز تحصیل برای اینگونه دانشجویان بر مبنای دوره محاسبه وبه ازای هر20 واحد درسی پذیرفته شده از دانشجو یک نیمسال از طول تحصیل او کاسته می شود.
تبصره 4:معادل سازی و  پذیرش دروسی که دانشجو قبلا در دانشگاهها یا دیگر مقاطع تحصیلی گذرانده بشرح زیر امکان پذیراست:
    • دانشگاه قبلی و مدارک تحصیلی آن مورد تایید وزارت علوم تحقیقات و فناوری یا وزارت بهداشت و درمان پزشکی  باشد.
    • محتوایی آموزشی دروس گذرانده دانشجو با دروس رشته جدید بنا به تشخیص گروه آموزشی اشتراک محتوایی داشته و نمره هریک از دروس کمتراز 12 نباشد.
    • نمرات دروس پذیرفته شده  از دانشجودر میانگین نیمسال محسوب نمی شود و فقط در محاسبه میانگین کل و سقف واحدهای دوره منظور خواهد شد.
    • به ازای هر 20 واحد از دروس پذیرفته شده یک نیمسال از حداکثر مدت مجاز تحصیل دانشجو کاسته می شود.
    • پذیرش و تطبیق واحداز مراکز تربیت معلم براساس بخشنامه های قبلی وزارت علوم است.
ماده 30: تاریخ فراغت از تحصیل دانشجو،روزی است که آخرین نمره قطعی درس دانشجو در آموزش موسسه ثبت می شود.
دانشجویی که کلیه واحدهای درسی دوره را مطابق برنامه و براساس مقررات آیین نامه با موفقیت گذرانده باشد ،فارغ التحصیل آن دروره شناخته خواهد شد.
ماده 31:به دانشجویی که کلیه واحدهای درسی دوره را با میانگین حداقل12 گذرانده باشد، حسب مورد مدرک تحصیلی کاردانی، کارشناسی پیوسته یا کارشناسی ناپیوسته ارائه می شود.
تبصره :در صورتی که دانشجویی در طول مدت مجاز تحصیل نتواند معدل کل خود را به 12 برساند، تنها یک نیمسال به وی فرصت داده می شود تا با اخذ حداکثر 20 واحد از دروس دوره، میانگین کل دروس خود را به حداقل 12 برساند و مدرک تحصیلی دوره را دریافت کند، در غیر این صورت از تحصیل محروم می شود.
تبصره1 :برای جبران میانگین کل، دانشجو می تواند حداکثر 20 واحد درسی را از بین دروسی که نمره کمتر از 12 درآن درس اخذ نموده مجدد اخذ  وتکرار نماید.
تبصره2 :در این صورت نمرات دروس تکراری علاوه بر نمرات قبلی در کارنامه دانشجو ثبت ودر محاسبه میانگین کل نمرات او محسوب می شود.
ماده 32:در صورتی که تعداد واحدهای گذرانده شده دانشجو منصرف یا محروم از تحصیل در دوره کارشناسی پیوسته برابر یا بیشتر از واحدهای مورد نیاز دوره کاردانی با معدل نمره 12 یا بالاتر باشد،  می تواند مدرک کاردانی در همان رشته دریافت کند. در غیر اینصورت به دانشجوی مذکور و همچنین به دانشجوی منصرف یا محروم از تحصیل در دوره کاردانی، فقط یک گواهی مبنی برتعداد واحدهای گذرانده شده با درج نمرات و معدل کل داده خواهد شد.
تبصره 1: در صورتی که دانشجوی منصرف یا محروم از تحصیل دوره کارشناسی پیوسته بیش از واحدهای مورد نیاز برای دوره کاردانی را گذرانده باشد، موسسه می تواند دروسی را که دانشجو با نمره 12 یا بالاتر گذرانده است ،ملاک سنجش مدرک کاردانی قرار دهد.
تبصره به تبصره 1 :در صورتی که دانشجو با بیش از واحدهای لازم برای دوره کاردانی منصرف یا اخراجی شده است ولی به علت کسر معدل بالای 12 قادر به اخذ مدرک کاردانی نمی باشد درصورت موافقت شورای آموزشی دانشگاه  نمرات دروسی پنج (5) درس دانشجو با نمره کمتر از 12 اخذ نموده حداکثر در میانگین کل دانشجو منظور نشده تا ملاک سنجش مدرک کاردانی قرار گیرد. 
حدنصاب واحد لازم برای درخواست مدرک کاردانی گذرانده 72 واحد درسی بدون  احتساب دروس پیش نیاز و جبرانی است.
تبصره 2: صدور مدرک کاردانی حسب تقاضای دانشجو و صرف نظر از وجود دوره کاردانی مصوب در آن رشته یا مجری بودن "موسسه "محل تحصیل دانشجو انجام می گیرد.
ماده 33: این آیین نامه حاوی اصول و ضوابط کلی حاکم بر دوره کاردانی، کارشناسی پیوسته وناپیوسته است و"موسسه" موظف است، شیوه نامه های اجرایی مربوط را صرفا در چارچوب مفاد آیین نامه تدوین و ضمن اطلاع رسانی اجراء نماید.
ماده 34: هرگونه تفسیر مفاد این آیین نامه و نظارت برحسن اجرای آن برعهده معاونت آموزشی "وزارت " است.
ماده 35: این آیین نامه در 35 ماده و26 تبصره در جلسه 803 مورخ 8/5/91 به تصویب شورای برنامه ریزی آموزش عالی رسید و برای دانشجویان ورودی سال تحصیلی 92-1391 به بعد و از تاریخ ابلاغ لازم الاجراء است و کلیه آیین نامه ها و بخشنامه های مغایر با آن لغو و بلا اثر اعلام می شود./  
















﻿






آيين نامه آموزشی و دستور العمل اجرایی
دوره های کاردانی، کارشناسی پیوسته
و ناپیوسته ورودی های 1391 و بعد

خط زیر مطالب: نشان دهنده تفاوت و تغییر درآیین نامه جدید نسبت به آیین نامه  قدیمی است.
مطالب پر رنگ: نشان دهنده موارد افزوده شده به آیین نامه جدید است که برخی مستخرج از آیین نامه قدیمی و برخی بصورت پیشنهاد ارائه شده است.



مقدمه
رشد روز افزون پیشرفت های علمی در جهان امروز همراه با تحولات شگرف صورت گرفته در آن، ضرورت توجه به برنامه ریزی دقیق، اساسی و منطبق با واقعیت های موجود و سند چشم انداز بیست ساله جمهوری اسلامی ایران را بیش از پیش روشن ساخته است .در افق بلند این چشم انداز، جامعه ایرانی دارای ویژگی هایی است که بخش مهمی از آن «،در قلمرو سیاست وزارت علوم، تحقیقات و فناوری قرار دارد. برای تحقق چنین رسالتی، لازم است تمامی امکانات و ظرفیت های آموزشی کشور بسیج شود و با نقدو بررسی وضعیت موجود و نوسازی آن،  برای پاسخگویی به نیازهای و ارتقای سطح کیفی برنامه های آموزشی تلاش لازم انجام پذیرد.
به این منظور، با توجه به اهداف و رسالتهای نظام آموزش عالی کشور و فرصت پیش آمده در ماده 15 قانون برنامه پنج ساله توسعه جمهوری اسلامی ایران (مصوب15/10/1389) که کیفی سازی برنامه ها به خصوص ارتقای شاخصهای کیفی رشته های تحصیلی در آن مد نظر قرار گرفته است. این آیین نامه متناسب با الزامات و انتظارات موجود تدوین شده است.
ماده 1- هدف
هدف از تدوین این آیین نامه، تنظیم امور آموزش دانشگاهی برای تربیت نیروی انسانی متعهد، متخصص و متناسب با نیازهای جامعه وایجاد هماهنگی در فعالیت های آموزشی دانشگاهها و موسسات آموزش عالی کشور و استفاده بهینه از ظرفیت های موجود در جهت ارتقای سطح کیفی آموزش دانشجویان است.
ماده 2- تعاریف
2-1- وزارت: وزارت علوم، تحقیقات و فناوری
2-2- موسسه: منظورکلیه دانشگاهها و موسسات آموزش عالی مجری یک یا چند دوره کاردانی،کارشناسی ناپیوسته وکارشناسی پیوسته مورد تایید وزارت است.
تبصره:  منظور از موسسه در این آئین نامه  اجرایی دانشگاه شهید بهشتی است.
2-3- شورای آموزشی: منظور شورای آموزشی "موسسه " است.
2-4- دوره: منظور دوره های کاردانی، کارشناسی پیوسته و ناپیوسته است که به صورت روزانه، نوبت دوم، نیمه حضوری، طبق ضوابط مربوط برگزار می شود.
2-5- روزانه: منظور شیوه آموزشی است که دانشجو با بهره گیری از قانون آموزش رایگان و با پرداخت شهریه (حسب مورد) و به صورت حضوری در یکی از" موسسه" های آموزش عالی تحصیل می کند.
2-6- نوبت دوم: منظور شیوه آموزشی است که دانشجو بدون بهره مندی از آموزش رایگان و با پرداخت شهریه و به صورت حضوری، در دانشگاههای دولتی تحصیل می کند.
2-7- آموزش نیمه حضوری: آموزشی است که بخشی از فرآیند یادگیری، با استفاده از رسانه های نوشتاری، صوتی- تصویری و الکترونیکی انجام و تنها کلاس های رفع اشکال به صورت چهره به چهره برگزار می شود.
2-8- آموزش مهارتی: آموزشی است که برای ارتقای سطح دانش فنی، کارآیی و توانایی دانشجو در رشته مربوط برگزار می شود.
2-9- راهنمای تحصیلی: عضو هئیت علمی آگاه و مسلط به امور آموزشی است که از سوی "موسسه"مربوط انتخاب می شود تا راهنمای دانشجویان در امور علمی، فرهنگی و تحصیلی باشد.
2-10-  واحددرسی: مقدار یا میزان درسی است که مفاد آن به صورت نظری 16 ساعت عملی یا آزمایشگاهی 32 ساعت، کارگاهی یا عملیاتی میدانی 48 ساعت، کارآموزی و کارورزی یا کار در حوزه کاربرد 64 ساعت، در طول یک نیمسال تحصیلی یا دوره تابستانی و طبق برنامه مصوب درسی ارائه می شود. رشته هایی که دارای پروژه هستند، مدت اجرای پروژه متناسب با واحد آن از سوی استاد مربوط تعیین می شود.
2-11- درس جبرانی: درسی است که به تشخیص گروه آموزشی، گذراندن آن برای رفع کمبود دانش و یا مهارت دانشجو در آغاز یا طی دوره تحصیلی مربوط ضروری است.
تبصره: منظور از دروس جبرانی در دوره کارشناسی دروس پیش نیاز است که حسب نمرات خام اخذ شده  داوطلب در کنکور سراسری د رصورت تشخیص گروه آموزشی دانشجو ملزم به اخذ آن است.
2-12- رشته تحصیلی: مجموعه به هم پیوسته ای از دروس دانشگاهی است که با محتوا و روش شناسی خاص درقالب برنامه های درسی در دوره های تحصیلی مختلف به اجراء گذاشته می شود.
2-13- دوره کاردانی: دوره تحصیلی است که پس از دوره متوسطه آغاز می شود و دانشجو با گذراندن 68 تا 72 واحد درسی طبق برنامه درسی مصوب رشته تحصیلی به دریافت مدرک کاردانی نائل می شود.
2-14- دوره کارشناسی پیوسته: دوره تحصیلی است که پس از دوره متوسطه آغاز می شود و دانشجو با گذراندن 130تا 140 واحد درسی و طبق برنامه درسی مصوب (حسب رشته ،طرح پژوهشی یا پایان نامه را نیز شامل شود) به دریافت مدرک کارشناسی نائل می شود.
2-15- دوره کارشناسی ناپیوسته: دوره تحصیلی است که پس از دوره کاردانی آغاز می شود و دانشجو با گذراندن تعداد 68 الی 72 واحد درسی و طبق برنامه درسی مصوب به دریافت مدرک کارشناسی ناپیوسته نائل می گردد.
2-16- گرایش تحصیلی: جهت گیری تخصصی در یک رشته تحصیلی است.
2-17- گروه آزمایشی: مجموعه رشته های مختلف تحصیلی است که برای ورود به تحصیل آنان، مواد آزمونی مشترک برگزار می شود.
2-18- گروه آموزشی: بنیادی ترین واحد سازمانی دانشگاهی متشکل از تعدادی عضو هئیت علمی است که با تاکید برآموزش، به تولید، ترویج و انتشار علم در یک حوزه تحصصی می پردازد.
2-19- دانشجو: فرد پذیرفته شده ای است که در مهلت مقرر و براساس ضوابط و مقررات جاری در" موسسه" ثبت نام می کند.
2-20- دانش آموخته: فردی است که یکی از دوره های تحصیلی را با موفقیت به پایان برساند و برابر ضوابط معین گواهی یا مدرک تحصیلی مربوط را دریافت کند.
ماده 3- ضوابط عمومی و اختصاصی ورود به دوره 
3-1- داشتن شرایط عمومی ورود به آموزش عالی برابر مصوبات و مقررات مراجع ذی صلاح 
3-2- احراز تواتمندی علمی مطابق مقررات ورزات.
3-3-  پذیرفته شدگان آزمون ورودی، موظفند در زمان هایی که توسط دانشگاه اعلام می شود برای ثبت نام و انتخاب واحد  به دانشگاه مراجعه نمایند.
ماده 4-  هرسال تحصیلی مرکب از دو نیمسال تحصیلی و به انتخاب موسسه یک دوره تابستانی است و هر نیمسال تحصیلی شامل 16 هفته آموزش و دو هفته امتحانات پایانی و دوره تابستانی شامل 6 هفته آموزش و یک هفته امتحانات پایان دوره است.
تبصره1: در ارائه دروس دوره تایستان، دروس مهارتی اولویت دارند.
تبصره2: منظور از دروس مهارتی دروس کارورزی یا کارآموزی می باشد.
ماده 5- آموزش در "موسسه" مبتنی بر نظام واحدی است.
تبصره1: در نظام واحدی، ارزش هر درس با تعدادواحدهای آن درس سنجیده می شود و قبولی یا عدم قبولی دانشجو دریک درس به همان درس محدود است.
ماده 6- "موسسه" موظف است، برنامه های آموزشی و درسی مصوب شورای برنامه ریزی آموزش عالی "وزارت" را برای دوره ای که پذیرش دانشجو داشته است، اجرا نماید.
ماده 7- دانشجو در هر نیمسال تحصیلی می تواند حداقل 14 و حداکثر 20 واحد درسی انتخاب کند و حداکثر واحد مجاز انتخابی در دوره تابستان 6 واحد است.
تبصره 1: اگر معدل دانشجویی در یک نیمسال حداقل 17 باشد، در نیمسال تحصیلی بعد می تواند حداکثر تا 24 واحد را اخذ نماید.
تبصره 2: درهر صورت انتخاب واحد دانشجو بایستی به تایید استاد راهنما برسد.
تبصره 3: در آخرین نیمسال تحصیلی دانشجو می تواند صرف نظر از معدل کل (کمتراز 10 نباشد) و مشروطی تا 24 واحد اخذ نماید.
تبصره 4: در شرایطی که از تحصیل دانشجو حداکثر 8 واحد درسی باقی مانده باشد، می تواند واحدهای مذکور را در دوره تابستانی انتخاب نماید.
تبصره 5: واحدهای انتخابی دانشجو در ابتدای هر نیمسال تحصیلی (به جز آخرین نیمسال تحصیلی ) به هر دلیلی نباید کمتر از 14 واحد درسی باشد. در صورتی که واحدهای انتخابی یا باقیمانده دانشجو در پایان نیمسال، بنا به دلایل موجه و خارج از اراده دانشجو (به تشخیص "موسسه") به کمتراز 14 واحد درسی برسد. این نیمسال به عنوان یک نیمسال تحصیلی کامل در سنوات تحصیلی وی محسوب می شود، (امابه منظور بررسی وضعیت مشروطی یا ممتازی دانشجو، نمرات واحدهای این نیمسال با نمرات دروس نیمسال بعدی دانشجو در محاسبه معدل دو نیمسال منظور خواهد شد) .
ماده 8- در صورتی که دانشجو برای فراغت از تحصیل تنها دو درس نظری باقیمانده داشته باشد، می تواند آن دو درس را به صورت معرفی به استاد بگذراند.
تبصره: در صورتی که دو درس معرفی به استاد منتهی به دوره تابستانی شود، سقف واحد نباید (با رعایت تبصره 3 ماده 7) از 8 واحد درسی تجاوز نماید.
ماده 9-  چگونگی و ترتیب ارائه کلیه دروس هر دوره با رعایت پیش نیاز (تقدم و تأخر) دروس (طبق برنامه درسی مصوب) برعهده شورای آموزشی گروه است.
تبصره:  دانشجو در آخرین نیمسال تحصیلی، از رعایت مقررات مربوط به پیش نیاز (تقدم و تأخر) دروس معاف است.
ماده10- تعداد واحدهای جبرانی برای رشته های غیر مرتبط در دوره کاردانی وکارشناسی ناپیوسته 6 واحد و برای دوره های کارشناسی حداکثر 10 واحد می باشد. نمره دروس جبرانی در معدل نیمسال و کل محاسبه می شود.
تبصره1: منظور از دروس جبرانی در دوره های کارشناسی همان پیش نیاز است.    
تبصره2: دانشجویی که 10 واحد درس پیش نیاز گذرانده باشد به حداکثر طول سنوات تحصیلی او یک نیمسال افزوده خواهد شد.
ماده 11- تحصیل دانشجو در هر زمان فقط در یک  دوره و یک رشته تحصیلی امکان پذیر است.
تبصره1: تحصیل همزمان دانشجویان "برگزیده علمی" تابع ضوابط مصوب "وزارت" است. 
تبصره2: تعریف دانشجوی برگزیده علمی، و ضوابط اجرایی تبصره1، توسط شورای هدایت استعداد های درخشان در آموزش عالی تعیین و ابلاغ می شود.
تبصره3: در صورت تخلف از ماده 11 دانشجو از ادامه تحصیل در یکی از رشته های انتخابی به تشخیص کمیسیون بررسی موارد خاص وزارت محروم و سوابق تحصیلی وی باطل اعلام می شود و دانشجو موظف است کلیه هزینه های مربوط به رشته حذف شده را مطابق تعرفه های تعیین شده به دانشگاه  بپردازد.

ماده 12- برنامه ریزی و اتخاذ تصمیم در باره موارد حذف، اضافه و حذف اضطراری دروس برعهده شورای آموزشی موسسه است.
تبصره1: تاریخ حذف و اضافه طبق نظر شورای آموزشی دانشگاه در زمان تنظیم تقویم آموزشی سالیانه دانشگاه اعلام خواهد شد.
تبصره2: دانشجو می تواند پنج هفته  مانده به پایان ترم حداکثر یک درس نظری خود را به شرط نداشتن غیبت بیش از حد مجاز با تایید استاد درس و اینکه واحدهای باقیمانده او کمتر از 14 واحد در آن نیمسال  نشود حذف اضطراری نماید.
تبصره3: در شرایط خاص، حذف کلیه دروس نیمسال تحصیلی با درخواست کتبی دانشجو و تایید شورای آموزشی موسسه تا قبل از شروع امتحانات امکان پذیر است.
تبصره4: دانشکده ها می بایستی  حداکثر تا یک ماه بعد از پایان امتحانات ترم ( به شرط عدم شرکت در امتحانات و عدم نمره حتی در دروس عملی) نسبت به ارسال درخواست حذف ترم دانشجو به آموزش دانشگاه اقدام نمایند ضمناً این نیمسال  جزو حداکثر سنوات مجاز تحصیلی دانشجو محسوب می شود.
ماده 13- حداکثر مدت مجاز تحصیل در دوره های کاردانی و کارشناسی ناپیوسته 5/2 سال و دوره های کارشناسی پیوسته 5 (پنج) سال است.
ماده 14- گروه آموزشی موظف است برای هدایت علمی و فرهنگی دانشجو از بدو ورود یکی از اعضای هیئت علمی را به عنوان استاد راهنمای تحصیلی تعیین و اعلام نماید.
ماده 15-  حضور دانشجو در تمام جلسات درس الزامی است. 
تبصره1: اگر دانشجو در درسی بیش از 16/3 جلسات و یا در جلسه امتحان پایان نیمسال غیبت داشته باشد، با تشخیص شورای آموزشی موسسه، آن درس حذف می شود.
تبصره2: غیبت غیرموجه در جلسات درس و امتحان به منزله نمره صفر در آن درس است.
تبصره3: در صورت  موجه بودن غیبت و حذف درس رعایت حد نصاب 14 واحد در طول نیمسال الزامی نیست، ولی این نیمسال به عنوان یک نیمسال کامل جزو سنوات تحصیلی مجاز دانشجو محسوب می شود. 
ماده 16- ارزیابی پیشرفت تحصیلی دانشجو در هر درس براساس حضور مستمر و فعالیت در کلاس، انجام تکالیف آموزشی-پژوهشی و نتایج امتحانات میان نیمسال و پایان نیمسال انجام می گیرد.
تبصره 1: مرجع ارزیابی دانشجو در هر درس، مدرس آن درس است.
تبصره2: برگزاری امتحان پایان نیمسال برای هر درس نظری، الزامی است.
ماده 17-  معیار ارزیابی پیشرفت تحصیلی دانشجو نمره درس است که به صورت عددی از صفر تا بیست (20-0) می باشد.
تبصره1: مدرس هر درس موظف است، گزارش نمره ارزیابی نهایی درس دانشجویان را ظرف مدت 10 روز از تاریخ برگزاری امتحان پایان نیمسال آن درس به اداره آموزش دانشکده یا واحد مربوط اعلام نماید.
تبصره2: دانشجویی که به نمره ارزیابی درس، تقاضای تجدید نظر داشته باشد، می تواند ظرف مدت یک هفته از تاریخ اعلام نمره، تقاضای تجدید نظر کتبی خود را به اداره آموزش دانشکده یا واحد مربوط تسلیم کند. و مدرس هر درس نیر موظف است، ظرف مدت یک هفته، از تاریخ دریافت تقاضای تجدید نظر دانشجویان، به اعتراضات دانشجویان رسیدگی و اشتباهات احتمالی را بر طرف و نمره قطعی را به اداره آموزش دانشکده یا واحد مربوط اعلام کند.
تبصره 3: نمرات دروس تمرین دبیری، کارآموزی، کارورزی، عملیات صحرایی، کار در عرصه و دروسی که در برنامه درسی مصوب توام با تکلیف پژوهشی ارائه می شود، در صورتی که به تشخیص مدرس و تایید گروه آموزشی مربوط، تکمیل آنها در طول یک نیمسال تحصیلی میسر نباشد، ناتمام تلقی می شود. نمره ناتمام باید حداکثر ظرف مدت چهل وپنج (45) روز از تاریخ پایان امتحانات، با رعایت مهلت های مذکور در تبصره 2 این ماده به نمره قطعی تبدیل شود.
تبصره4: نمره درس پس از قطعی شدن، غیر قابل تغییر است.
تبصره 5: مدرس موظف است برگه های امتحانی هر درس را به عنوان سابقه درس، حداقل تا دو نیمسال تحصیلی بعد نگهداری نماید.
ماده 18- حداقل نمره قبولی در هر درس 10 است و معدل نمرات دانشجو در هر نیمسال تحصیلی نباید کمتر از 12 باشد.
تبصره1: دانشجویی که در یک یا چند درس نمره قبولی کسب نکند، چنانچه در نیمسال های بعدی دروس فوق را با حداقل نمره 14 بگذراند، نمره قبلی از کارنامه دانشجو حذف می شود و در معدل نیمسال فوق و کل محاسبه نخواهد شد.
تبصره2: حداکثر 2 درس دانشجوبا داشتن نمره ردی به شرط اینکه بلافاصله در اولین نیمسال  ارائه درس مذکور را اخذ و دارای نمره حداقل14 باشد نمره قبلی (ردی ) ازکارنامه دانشجو حذف و در معدل گیری منظور نمی شود.
تبصره 3: دانشجویی که به علت تخلف در جلسه امتحان دارای نمره ردی باشد مجاز به استفاده از تبصره 1 نمی باشد.
ماده 19- چنانچه معدل نمرات هر نیمسال تحصیلی دانشجو کمتر از12 باشد، دانشجو در آن نیمسال مشروط تلقی می شود. دانشجوی مشروط، در نیمسال بعد (جز در آخرین نیمسال تحصیلی) حق انتخاب بیش از 14 واحد درسی را ندارد.
ماده 20- حداکثر نیمسال های مشروطی مجاز در دوره کاردانی و کارشناسی ناپیوسته دو نیمسال و در دوره کارشناسی پیوسته 3 نیمسال اعم از متوالی یا متناوب است. در مواردی که معدل کل دانشجو 12 یا بالاتر باشد، در سقف سنوات مجاز می تواند تا زمانی که در نیمسال های بعدی مشروط نشود به تحصیل ادامه دهد، در غیر اینصورت از ادامه تحصیل محروم می شود.
تبصره1: موسسه موظف است موضوع مشروط بودن دانشجو را هر بار از طریق سیستم آموزشی به او اطلاع دهد. با این حال قصور در اخطار به دانشجو از سوی موسسه یا اظهار بی اطلاعی دانشجو از این امر مانعی در اجرای مقررات نخواهد بود.
ماده 21- دانشجو می تواند در دوره کاردانی و کارشناسی ناپیوسته یک نیمسال ودر دوره کارشناسی پیوسته دو نیمسال از مرخصی تحصیلی استفاده نماید.
تبصره 1: "موسسه" می تواند با رعایت سقف مدت مجاز تحصیل دانشجو، نسبت به صدور مرخصی تحصیلی وی تصمیم بگیرد.
تبصره2: حداکثر مدت مجاز مرخصی زایمان دانشجو دو نیمسال تحصیلی و بدون احتساب در سنوات تحصیلی است.
تبصره 3: مدت مجاز مرخصی پزشکی دانشجو، در صورت تایید پزشک معتمد "موسسه" و شورای آموزشی، دو نیمسال تحصیلی و بدون احتساب در سنوات تحصیلی است.

تبصره 4: تقاضای مرخصی تحصیلی باید به صورت کتبی وحداقل دو هفته قبل از شروع انتخاب واحد هر ترم توسط دانشجو به آموزش دانشکده ارائه شود.
تبصره 5: ضوابط اخذ دو ترم مرخصی تحصیلی دانشجویان دوره شبانه (نوبت دوم) را نیز شامل می شود.
تبصره 6: موافقت یا عدم موافقت با درخواست دانشجو بایستی تا قبل از زمان انتخاب واحد کتباً به دانشجو اعلام شود.
 تبصره 7: مدت مرخصی تحصیلی  با احتساب، جزو حداکثر مدت مجاز تحصیل دانشجو در هر دوره محسوب می شود.
تبصره8:  براساس رای جلسه 291 شورای عالی برنامه ریزی مورخ 25/10/73 دانشجویی که به عنوان همسر یکی از کارکنان دولت، به عنوان همراه، به ماموریت  خارج از کشور اعزام می شود، می تواند با ارائه حکم ماموریت همسر و به تشخیص و تایید شورای آموزشی دانشگاه، علاوه براستفاده از میزان مرخصی استحقاقی در طول دوره تحصیل ، تا 4 سال دیگر نیزاز مرخصی تحصیلی بدون احتساب در سنوات بهره مند شود.
ماده 22- دانشجویان مشمول تحصیل رایگان، درصورت عدم کسب نمره قبولی در هر درس یا حذف درس برای انتخاب مجدد آن درس، موظف به پرداخت هزینه مربوط مطابق تعرفه مصوب هستند.
تبصره 1: درصورتی که دانشجو مشمول آموزش رایگان درسی رادر زمان حذف و اضافه تغییر وحذف نماید شامل اخذ شهریه نخواهد شد.
تبصره 2: در صورتی که دانشجو در یک درس اختیاری و یا عمومی گروه معارف اسلامی مردود شود می تواند از جدول دروس انتخابی در مصوبه درس دیگری را انتخاب نماید. ضمناً دانشجوی مشمول آموزش رایگان ملزم به پرداخت هزینه مربوط مطابق تعرفه مصوب است.
تبصره3: در هرحال نمرات کلیه دروس اعم از قبولی و ردی با ملاحظه  تبصره 1 ماده 18 در کارنامه دانشجو ثبت و در محاسبه میانگین منظور می شود.
ماده 23- عدم ثبت نام دانشجو در هر نیمسال تحصیلی (بدون کسب اجازه از" موسسه") انصراف از تحصیل محسوب می شود.
تبصره 1: تصمیم گیری در مورد بازگشت به تحصیل دانشجوی منصرف از تحصیل برعهده شورای آموزشی موسسه است.
تبصره2: در موارد خاص که دانشجو عدم انتخاب واحد و ترک تحصیل خود را موجه می داند باید دلایل آن را حداقل تا قبل از ثبت نام ترم جدید به آموزش دانشکده ارائه دهد و در صورت تایید موجه بودن ترک تحصیل و انتخاب واحد، آن نیمسال  جزء مدت تحصیلی مجاز دانشجو محسوب می شود.
ماده 24- دانشجویی که قصد انصراف (قطعی) از تحصیل داشته باشد، باید درخواست انصراف خود را به اداره آموزش"موسسه" تسلیم کند. این دانشجو مجاز است فقط برای یک بار تا شروع نیمسال بعدی تقاضای انصراف خود را پس بگیرد. در غیر اینصورت، پس از انقضاء این مهلت حکم انصراف وی از تحصیل صادر می شود.
تبصره 1: دانشجو پس از صدور حکم انصراف، حق ادامه تحصیل در آن دوره و رشته را ندارد.
تبصره2: دانشجوی منصرف از تحصیل موظف است، به کلیه تعهداتی که در دوران تحصیل سپرده، عمل نماید.
تبصره 3: تحصیل مجدد دانشجو منصرف از تحصیل منوط به شرکت و قبولی در آزمون سراسری براساس ضوابط مربوط است.
ماده 25- دانشجوی دوره های کاردانی و کارشناسی پیوسته با داشتن شرایط زیر می تواند از یک رشته یا گرایش به رشته دیگر تحصیلی درآن گروه آزمایشی یا در یگ گروه آزمایشی دیگر ودر همان "موسسه" تغییر رشته یا گرایش دهد:
الف) وجود رشته یا گرایش مورد تقاضا ی دانشجو در همان "موسسه"
ب) کمتر نبودن نمره اکتسابی دانشجو در آزمون سراسری از نمره کشوری آن رشته یا گرایش در "موسسه" (در سال پذیرش)
ج) امکان ادامه تحصیل دانشجو در سنوات مجاز باقیمانده
د) موافقت گروه آموزشی و تایید شورای آموزشی موسسه
ذ) بلامانع بودن ادامه تحصیل دانشجوی متقاضی در رشته قبلی از نظر مقررات آموزشی
ر) گذراندن حداقل        و حداکثر       واحدهای دوره تحصیلی  
تبصره 1: دانشجو در هر دوره تحصیلی فقط برای یک بار می تواند با رعایت شرایط فوق، تغییر رشته یا گرایش دهد.
 تبصره 2: تغییر رشته یا گرایش دانشجویانی که به دستگاههای اجرایی خاص تعهد دارند، با رعایت کلیه شرایط این ماده و اعلام موافقت دستگاه اجرایی ذی ربط امکان پذیر است. 
تبصره 3: تغییر رشته در مقاطع هم سطح صورت می گیرد، در غیر این صورت فقط ازمقطع بالاتر به مقطع پایین تر امکان پذیر است.
تبصره4: در صوت موافقت با تغییر رشته، دانشجو موظف است در اولین فرصت در رشته یا گرایش جدید نام نویسی و انتخاب واحد نماید و پس از نام نویسی، دانشجو حق بازگشت به رشته قبلی خود را ندارد.
تبصره5: عدم ثبت نام در رشته یا گرایش جدید در زمان مقرر به منزله انصراف از تغییر رشته تلقی شده و حق تغییر رشته تا پایان دوره از دانشجو سلب می شود.
ماده 26- تغییر رشته در دوره کارشناسی ناپیوسته ممنوع است، اما تغییر گرایش با داشتن شرایط و ضوابط ذکر شده در ماده 25 امکان پذیر است.
ماده 27- میهمانی و انتقال دانشجو مطابق آیین نامه میهمانی و انتقال دانشجویان دوره های کاردانی و کارشناسی دانشگاهها و موسسات آموزش عالی دولتی و غیر دولتی مصوب وزارت (ابلاغیه شماره 18503 مورخ 10/9/89 و الحاقات و اصلاحان بعدی آن) میسر است.
تبصره : دانشجویان جهت اطلاع از شرایط  و زمان درخواست مهمان و انتقال بایستی به سامانه جامع آموزشی وزارت علوم،
تحقیقات و فناوری به آدرس فوق مراجعه نمایند. 
آدرس سامانه :http://www.msrt.ir/sites/ddstu/default.sspx 

ماده 28- انتقال توام با تغییر رشته یا گرایش مشروط به احراز همزمان شرایط تغییر رشته یا گرایش و انتقال (موضوع ماده 25،26،27) و با توافق "موسسات" مبدا و مقصد تنها برای یک بار امکان پذیر است.
ماده 29- دروسی که دانشجو در رشته یا گرایش قبلی گذرانده است در گروه آموزشی رشته جدید بررسی و معادل سازی می شود و فقط دروسی از وی پذیرفته می شود که به تشخیص گروه آموزشی با دروس رشته یا گرایش جدید اشتراک محتوایی (طبق برنامه درسی مصوب) داشته باشد و نمره هر یک از آن دروس کمتر از 12 نباشد. در این صورت فقط دروس پذیرفته شده و نمره آنها با احتساب در معدل کل و سنوات در کارنامه دانشجو ثبت و باقی می ماند.
تبصره1: نمرات پذیرفته نشده بدون احتساب در میانگین، (کل و ترم) در کارنامه دانشجو باقی خواهد ماند و چنانچه میانگین واحدهای پذیرفته نشده او کمتر از 12 باشد، جمعاً یک نیمسال مشروطی در رشته یا گرایش جدید برای دانشجو منظور خواهد شد. (البته  به شرطی که مجموع واحدهای پذیرفته نشده از دانشجو زیر حد نصاب مقرر هر ترم یعنی 14 واحد نباشد).
تبصره2: در صورتی که تعداد واحدهای دروس پذیرفته نشده دانشجو در حدی باشد که امکان گذراندن واحدهای مورد نیاز رشته یا گرایش جدید را در طول مدت مجاز تحصیل از وی سلب کند با تقاضای تغییر رشته یا گرایش او موافقت نمی شود.
تبصره3: معادل سازی و  پذیرش دروسی که دانشجو قبلاً در دانشگاهها یا دیگر مقاطع تحصیلی گذرانده بشرح زیر امکان پذیراست:
    •  دانشگاه قبلی و مدارک تحصیلی آن مورد تایید وزارت علوم، تحقیقات و فناوری یا وزارت بهداشت و درمان و آموزش پزشکی  باشد.
    •  محتوای آموزشی دروس گذرانده دانشجو با دروس رشته جدید بنا به تشخیص گروه آموزشی اشتراک محتوایی داشته و نمره هر یک از دروس کمتر از 12 نباشد.
- نمرات دروس پذیرفته شده از دانشجودر میانگین نیمسال محسوب نمی شود و فقط در محاسبه میانگین کل و سقف واحدهای دوره منظور خواهد شد.
- به ازای هر 16 واحد از دروس پذیرفته شده یک نیمسال از حداکثر مدت مجاز تحصیل دانشجو کاسته می شود.
- پذیرش و تطبیق واحد از مراکز تربیت معلم براساس بخشنامه های قبلی وزارت علوم است.
ماده 30-  تاریخ فراغت از تحصیل دانشجو، روزی است که آخرین نمره قطعی درس دانشجو در آموزش  کل موسسه ثبت می شود.
ماده 31- به دانشجویی که کلیه واحدهای درسی دوره را با میانگین حداقل12 گذرانده باشد، حسب مورد مدرک تحصیلی کاردانی، کارشناسی پیوسته یا کارشناسی ناپیوسته ارائه می شود.
تبصره: در صورتی که دانشجویی در طول مدت مجاز تحصیل نتواند معدل کل خود را به 12 برساند، تنها یک نیمسال به وی فرصت داده می شود تا با اخذ حداکثر 20 واحد از دروس دوره، میانگین کل دروس خود را به حداقل 12 برساند و مدرک تحصیلی دوره را دریافت کند، در غیر این صورت از تحصیل محروم می شود.
تبصره1: برای جبران میانگین کل، دانشجو می تواند حداکثر 20 واحد درسی را از بین دروسی که نمره کمتر از 12 در آن درس اخذ نموده مجدد اخذ  و تکرار نماید.
تبصره2: نمرات دروس تکراری علاوه بر نمرات قبلی در کارنامه دانشجو ثبت و در محاسبه میانگین کل نمرات او محسوب می شود.
ماده 32- در صورتی که تعداد واحدهای گذرانده شده دانشجو منصرف یا محروم از تحصیل در دوره کارشناسی پیوسته برابر یا بیشتر از واحدهای مورد نیاز دوره کاردانی با معدل نمره 12 یا بالاتر باشد،  می تواند مدرک کاردانی در همان رشته دریافت کند. در غیر اینصورت به دانشجوی مذکور و همچنین به دانشجوی منصرف یا محروم از تحصیل در دوره کاردانی، فقط یک گواهی مبنی بر تعداد واحدهای گذرانده شده با درج نمرات و معدل کل داده خواهد شد.
تبصره1: در صورتی که دانشجوی منصرف یا محروم از تحصیل دوره کارشناسی پیوسته بیش از واحدهای مورد نیاز برای دوره کاردانی را گذرانده باشد، موسسه می تواند دروسی را که دانشجو با نمره 12 یا بالاتر گذرانده است، ملاک سنجش مدرک کاردانی قرار دهد.
تبصره2: دانشجوئی که با بیش از واحدهای لازم برای دوره کاردانی منصرف یا اخراج شده است ولی به علت کسر معدل کمتراز 12 قادر به اخذ مدرک کاردانی نمی باشد درصورت موافقت شورای آموزشی دانشگاه  نمرات حداکثر  پنج (5) درس دانشجو که با نمره کمتر از 12 اخذ نموده در میانگین کل دانشجو منظور نشده تا ملاک سنجش مدرک کاردانی قرار گیرد. 
حد نصاب واحد لازم برای درخواست مدرک کاردانی گذرانده 70 واحد درسی بدون احتساب دروس پیش نیاز و جبرانی است.
تبصره3: صدور مدرک کاردانی حسب تقاضای دانشجو و صرف نظر از وجود دوره کاردانی مصوب در آن رشته یا مجری بودن "موسسه" محل تحصیل دانشجو انجام می گیرد.
ماده 33-  این آیین نامه حاوی اصول و ضوابط کلی حاکم بر دوره کاردانی، کارشناسی پیوسته و ناپیوسته است و"موسسه" موظف است، شیوه نامه های اجرایی مربوط را صرفاً در چارچوب مفاد آیین نامه تدوین و ضمن اطلاع رسانی اجراء نماید.
ماده34-  هرگونه تفسیر مفاد این آیین نامه و نظارت برحسن اجرای آن بر عهده معاونت آموزشی "وزارت" است.
ماده 35-  این آیین نامه در 35 ماده و 26 تبصره در جلسه 803 مورخ 8/5/91 به تصویب شورای برنامه ریزی آموزش عالی رسید و برای دانشجویان ورودی سال تحصیلی 92-1391 به بعد و از تاریخ ابلاغ لازم الاجراء است و کلیه آیین نامه ها و بخشنامه های مغایر با آن لغو و بلا اثر اعلام می شود.








﻿
                                        بسمه تعالی

دوره های مجازی دانشگاه شهید بهشتی 
آيين‌نامة آموزشي دوره‌هاي الکترونیکی كارشناسي ارشد 








معاونت فناوری اطلاعات و ارتباطات 
پاییز 1385


فهرست مطالب :

تعـاريـــف..........................................................................................................................3
فصل اول : شرايط ورود و نام‌نويسي..........................................................................................6
فصل دوم : واحدهای درسی...................................................................................................7
فصل سوم : حضور و غيـاب.....................................................................................................9
فصل چهارم : طول دوره، مرخصي تحصيلي و انصراف از تحصيل....................................................11
فصل پنجم : ارزشيابــي........................................................................................................15
فصل ششم : پايان‌نامــه.........................................................................................................18
فصل هفتم : انتقـــــال و جابجایی..........................................................................................21
فصل هشتم : تغيير رشته.......................................................................................................21
فصل نهم : دانشجوي مهمان...................................................................................................22
فصل دهـم : پذيرش واحدهاي درسي......................................................................................24
فصل یازدهـم : فراغت از تحصيل..........................................................................................25








دوره های مجازی دانشگاه شهید بهشتی
آيين‌نامة آموزشي دوره‌هاي الکترونیکی كارشناسي ارشد 
 
تعـاريـــف
در اين آيين‌نامه تعاريف زير پذيرفته شده است:
    1- دوره كارشناسي ارشد: 
يكي از دوره‌هاي آموزش عالي بالاتر از دوره كارشناسي است، كه پس از آن به اجرا درمي‌آيد و سرانجام به اعطاء مدرك كارشناسي ارشد در رشته مربوط منتهي مي‌گردد.
2- دوره های مجازی: 
		به دوره های دولتي و یا غيردولتي گفته مي‌شود که در آنها فرایند آموزش الکترونیکی جریان دارد و فعالیت‌های آموزشی در آنها با استفاده از مجموعه ابزارهای الکترونیک اعم از صوتی، تصویری، رایانه‌ای، شبکه‌ای و.. .  صورت می‌گیرد. در دوره های مجازی دانشجو بدون رفتن به سر کلاس درس میتواند از طریق اینترنت در هر مکان و هر ساعتی از شبانه روز دروس را دنبال کند و با استادان مربوطه از طریق اینترنت ارتباط برقرار نماید و اشکالات درسی خود را مطرح کند. همچنین دوره های الکترونیکی ابزارهایی را در اختیار مدیران و اساتید قرار می دهد که بتوانند وظایف خود را از طریق اینترنت انجام دهند. برای مدیر ابزارهای مدیریتی از قبیل ارائه دروس ، انتخاب استاد ، زمان بندی ترم ، مدیریت مالی و ... را فراهم می کند . استاد نیز ابزارهایی در اختیار دارد که می تواند درس ارائه کند ، امتحان بگیرد و نمره امتحانی دانشجو را وارد کند . 
3- دانشكده: 
دانشكده واحدي از يك دانشگاه است كه در رده خاصي از علوم فعاليت دارد. مانند دانشكده علوم، دانشكده مدیریت و نظاير آن.
4- گروه آموزشي:
گروه آموزشي واحدي از يك دانشكده يا يك دوره مجازی است، كه در يك رشته خاص يا چند رشته متجانس فعاليت دارد. مانند گروه رياضي، گروه مدیریت و نظاير آن.
5- گروه آزمايشي:
منظور از گروه آزمايشي يكي از گروههاي آزمايشي سازمان سنجش آموزش كشور در امتحانات سراسري دانشگاه ها است، كه داوطلبان را برحسب رشته‌هاي انتخابي به گروه‌هاي خاص تقسيم مي‌كند.
6- دوره:
منظور از دوره در نظام آموزش عالي، مدت زماني است كه دانشجو وارد دانشگاه شده و در يك رشته خاص تحصيل مي‌كند و در آن رشته فارغ‌التحصيل مي‌شود. مانند دوره كارداني، دوره كارشناسي و…
7- واحد آموزش (اداره آموزش):
منظور از واحد یا اداره آموزش، يك واحد اداري در يك دانشكده يا واحد دوره های مجازی است كه همه امور آموزشي مربوط به دانشجويان از قبيل نام‌نويسي، انتخاب واحد، جمع‌آوري نمرات و اعلام نتايج را بر عهده دارد.
8- استاد:
هر عضو هيأت علمي كه مسئوليت تدريس دروس نظري يا عملي را در دوره های مجازی بر عهده دارد استاد ناميده مي‌شود.
9- رشته:
رشته يكي از شعب فرعي از گروههاي علمي (علوم پزشكي، علوم انساني،‌علوم پايه، فني و مهندسي، كشاوري، هنر، تربيت معلم و علمي– كاربردي) است كه از لحاظ موضوع كاملاً مشخص و از ديگر موضوعات متمايز بوده و حداقل به يك كارآيي مشخص مي‌انجامد. دروس مشترك در دو رشته متفاوت، نبايد از 30 درصد كل واحدها در هر رشته تجاوز كند.
10- گرايش:
هر يك از شعب يك رشته كه ناظر بر يك تخصص باشد، گرايش ناميده مي‌شود. اختلاف دروس در دو گرايش از يك رشته نبايد از 7 درصد كل واحدهاي رشته كمتر و از 30 درصد كل واحدها بيشتر باشد.
11- دانشجوی موقت:
داوطلبی که شرایط اولیه ورود به دوره های مجازی را دارد و در موعد مقرر در اولین نیمسال تحصیلی و در رشته تحصیلی مورد نظر ثبت نام می کند . در این مرحله داوطلب موظف به گذراندن دوره های پیشنیاز با توجه به قوانین دوره های مجازی دانشگاه شهید بهشتی می باشد و درصورت موفقيت درآزمون پايان ترم و احراز شرایط قبولی در اولین نیمسال تحصیلی و کسب حد نصاب اعلام شده توسط شورای آموزشی دوره های مجازی ، از نیمسال بعدی بعنوان دانشجوی رسمی تلقی خواهد شد و مي تواند در دوره های مجازی ثبت نام كند. دانشجوی موقت ، دانشجو نیست و از مزایای دانشجویی بهره مند نمی شود.


فصل اول
شرايط ورود و نام‌نويسي
ماده 1: هدف
هدف از ايجاد دوره كارشناسي ارشد، گسترش دانش و تربيت متخصصان و پژوهشگراني است كه با فراگيري آموزش‌هاي لازم و آشنايي با روش‌هاي پژوهش علمي، مهارت لازم را براي آموزش، پژوهش و خدمات پيدا مي‌كنند.
ماده 2: شرايط ورود به دوره 
- داشتن شرايط عمومي ورود به آموزش عالي
    • الزام عملی به قوانین جمهوري اسلامي ايران 
    • نداشتن فساد اخلاقي و اشتهار به فحشا
    • برخورداري از توانائي جسمي لازم متناسب با رشته هاي انتخابي 
    • نداشتن منع قانوني از نظر خدمت وظيفه عمومي
- داشتن شرايط اختصاصی 
    • داشتن گواهينامه پايان دوره كارشناسي ، (با توجه به مقطع و رشته مربوطه) مورد تأييد وزارت فرهنگ و آموزش عالي و يا وزارت بهداشت، درمان و آموزش پزشكي در رشته‌هاي مورد قبول (به تشخيص شوراي عالي برنامه‌ريزي)
    • دارا بودن شرایط علمی تعیین شده از طرف دوره های مجازی دانشگاه شهید بهشتی 
    • پرداخت شهريه ثابت و متغير مطابق تعرفه اعلام شده 
تبصره:
مدرك معادل كارشناسي براي ورود به اين دوره‌ها فاقد اعتبار است.
فصل دوم
واحدهای درسی
ماده 3:
تعداد كل واحدهاي درسي، دوره كارشناسي ارشد ناپيوسته، با احتساب واحد پايان‌نامه، برحسب رشته، حداقل 28 و حداكثر 32 واحد است.
تبصره 1:
چنانچه به تشخيص معاونت آموزشی و تحصيلات تكميلي دانشگاه  مجازی شهید بهشتی ، گذراندن تعدادي از واحدهاي درسي دوره كارشناسي، به عنوان دروس كمبود يا جبراني، براي دانشجو، ضروري تشخيص داده شود، وي مكلف است، آن دروس را براساس برنامه مصوب، اضافه بر واحدهاي درسي مقرر در دوره كارشناسي ارشد و مطابق اين آيين‌نامه بگذراند.
تعداد دروس جبراني در هر رشته حداكثر 24 واحد است.
تبصره 2:
در انتخاب دروس، اولويت با دروس جبراني است، تعيين تعداد و نوع دروس و زمان انتخاب آنها در چهارچوب برنامه مصوب شوراي عالي برنامه‌ريزي، بر عهده معاونت آموزشی و تحصيلات تكميلي دانشگاه  مجازی شهید بهشتی است.
ماده 4:
تعداد واحد پايان‌نامه كارشناسي ارشد، براي همه رشته‌ها بين 4 تا 10 واحد درسي، مطابق برنامه مصوب شوراي عالي برنامه‌ريزي است.
ماده 5:
دانشجوي دوره كارشناسي ارشد دوره های مجازی مجاز است در هر نيمسال تحصيلي بين 9 تا 12 واحد درسي را انتخاب كند و در موارد استثنايي، با صلاحديد معاونت آموزشی و تحصيلات تكميلي دانشگاه  مجازی شهید بهشتی ، اين تعداد مي‌تواند به 14 واحد افزايش يابد.
تبصره 1:
در آخرين نيمسال تحصيلي، نام‌نويسي دانشجو در كمتر از 9 واحد درسي بلامانع است.
تبصره 2:
دانشجوياني كه برخي از دروس دوره كارشناسي ارشد را در دوره كارشناسي گذرانده‌اند نمي‌توانند آن درس يا دروس را مجدداً در دوره كارشناسي ارشد بگذرانند. اين دانشجويان بايد با گرفتن ديگر دروس انتخابي جمع واحدهاي درسي خود را به حدنصاب مندرج در برنامه مصوب برسانند.











فصل سوم
حضور و غيـاب
ماده 6: 
حضور دانشجو در تمامي برنامه‌هاي درسي و جلسات مربوط به هر درس و ديگر فعاليت‌هاي آموزشي و پژوهشي دوره الزامي است. این حضور با مطالعه کامل تمام جلسات درس الکترونیک و حداقل یکبار در هفته آنلاین شدن دانشجو روی سایت دانشگاه برای هر درس و شرکت در کلاس های آنلاین مطابق تقویم آموزشی ارائه شده ، ارزیابی می گردد . مدت زمان غيبت دانشجو روی سایت  نبايد از دو هفته متوالی در هر درس و یک کلاس آنلاین در هر واحد درس تجاوز كند، در غيراين صورت نمره دانشجو در آن درس صفر محسوب مي‌شود.
تبصره 1:
در صورتي كه غيبت دانشجو در هر درس بيش از موارد مطرح شده در بالا باشد ولي غيبت او موجه تشخيص داده شود،‌ آن درس حذف مي‌شود. در اين حال رعايت حدنصاب 12 واحد در طول نيمسال براي وي الزامي نيست. ولي نيمسال مذكور به عنوان يك نيمسال كامل جزو سنوات تحصيلي دانشجو محسوب مي‌شود.
تبصره 2:
غيبت در جلسات دو هفته اول هر درس، به دليل حذف و اضافه يا به هر دليل ديگر مجاز نيست و در صورت پيشامد جزو غيبت مجاز دانشجو محسوب مي‌شود.

ماده 7: 
در صورت غیبت در جلسه آزمون پایان ترم ، درس حذف می شود . حذف اضطراری درس فقط یکبار در طول ترم مجاز می باشد مشروط بر اینکه ماده 5 آیین نامه نقض نگردد. 
تبصره1: 
در صورتي كه غيبت دانشجو در امتحان، از نظر دوره های مجازی ، موجه تشخيص داده شود، درس مزبور حذف مي‌شود و در این حالت رعایت ماده 5 الزامی نیست.
تبصره2: 
تشخيص موجه بودن غيبت در جلسات درس و در امتحان بر عهده معاونت آموزشی و تحصيلات تكميلي دانشگاه  مجازی شهید بهشتی می باشد.



فصل چهارم
طول دوره، مرخصي تحصيلي و انصراف از تحصيل
ماده 8: 
طول دوره مدتي است كه دانشجو بايد دروس تعيين شده در اين دوره را با پايان‌نامه براساس مقررات مربوط به اتمام برساند.
طول دوره كارشناسي ارشد ناپيوسته 2 سال است.
تبصره 1:
معاونت آموزشی و تحصيلات تكميلي دانشگاه  مجازی شهید بهشتی مي‌تواند، در صورت لزوم و حسب مورد يك و حداكثر دو نيمسال تحصيلي به طول دوره دانشجو اضافه كند.
تبصره 2:
چنانچه واحد دوره های مجازی نتواند حداقل واحدهاي درسي را در يك نيمسال تحصيلي ارائه دهد، به نسبت كسر واحدهاي ارائه شده‌، به طول دوره دانشجو افزوده مي‌شود. 
در این شرایط از شهریه ثابت به نسبت میزان کسر واحد (از حداقل واحد ذکر شده در ماده 5 آیین نامه) کاسته می شود . 
تبصره 3:
در هر صورت طول دوره تحصیل نباید از 3 سال تجاوز کند.

ماده 9:
دانشجوي دوره كارشناسي ارشد مي‌تواند حداكثر براي يك نيمسال تحصيلي، با كسب موافقت دوره های مجازی ، از مرخصي تحصيلي استفاده كند.
تبصره1:
مدت مرخصي تحصيلي جزو سنوات تحصيلي دانشجو محسوب مي‌شود. 
تبصره2:
تایید مجوز مرخصی تحصیلی منوط به ثبت نام دانشجو و پرداخت شهریه ثابت در آن ترم می باشد.

ماده 10:
تقاضاي مرخصي تحصيلي بايد به صورت كتبي، حداقل دو هفته قبل از شروع نام‌نويسي هر نيمسال، توسط دانشجو به معاونت آموزشی و تحصيلات تكميلي دانشگاه  مجازی شهید بهشتی دوره های مجازی تسليم گردد.
تبصره1:
معاونت آموزشی و تحصيلات تكميلي دانشگاه  مجازی شهید بهشتی موظف است پس از كسب نظر از گروه آموزشي ذي‌ربط ، قبل از اتمام مهلت نام‌نويسي، موافقت يا عدم موافقت با درخواست دانشجو را كتباً به وي ابلاغ نمايد.
تبصره 2:
موافقت با مرخصي تحصيلي دانشجو با توجه به وضعيت تحصيلي وي صورت مي‌گيرد و منوط به اين است كه ادامه تحصيل دانشجو از آن به بعد با مشكل مواجه نشود.
تبصره 3:
ترك تحصيل( عدم ثبت نام در مهلت مقرر یا نظایر آن ) بدون كسب اجازه از دوره های مجازی دانشگاه شهید بهشتی، انصراف از تحصيل محسوب مي‌شود .در صورتي كه دانشجو بدون كسب موافقت معاونت آموزشی و تحصيلات تكميلي دانشگاه  مجازی شهید بهشتی حتي براي يك نيمسال، ترك تحصيل نمايد از ادامه تحصيل محروم مي‌شود.
تبصره4:
در موارد استثنايي، كه دانشجو ترك تحصيل خود را موجه مي‌داند، بايد دلايل آن را حداقل يك ماه قبل از پايان همان نيمسال به دانشگاه ارائه دهد. در صورت تأييد موجه بودن ترك تحصيل توسط دانشگاه، آن نيمسال جزو مرخصي تحصيلي دانشجو محسوب مي‌شود.
تبصره5:
در موارد خاص ( به تشخیص معاونت آموزش و تحصيلات تكميلي دانشگاه  مجازی شهید بهشتی ) در صورتیکه دانشجو در طول ترم مجبور به حذف ترم باشد ، با رعایت ماده 8 و 9 آیین نامه مجوز استفاده از مرخصی تحصیلی صادر می شود.

ماده 11:
دانشجو مي‌تواند به هر دليل، از تحصيل اعلام انصراف نمايد. در اين صورت بايد درخواست خود را مبني بر انصراف شخصا به معاونت آموزشی و تحصيلات تكميلي دانشگاه  مجازی شهید بهشتی تسليم نمايد. چنانچه دانشجو بعد از يك ماه درخواست خود را پس نگيرد، دانشگاه نسبت به صدور گواهي انصراف اقدام مي‌نمايد و دانشجو پس از آن حق ادامه تحصيل در آن دوره را ندارد.
تبصره1:
دانشجوي انصرافي يا اخراجي موظف است به تعهداتي كه سپرده عمل نمايد. به هر حال صدور هرگونه گواهينامه و تسليم ريز نمرات و دريافت مجوز شركت مجدد در آزمون ورودي منوط به تسويه حساب دانشجو، با دوره های مجازی دانشگاه شهید بهشتی است.
تبصره 2:
تحصيل مجدد دانشپذیر منصرف از تحصيل موكول به قبولي در شرایط ورودی دوره های مجازی دانشگاه شهید بهشتی در آن سال براساس ضوابط مربوط است.

















فصل پنجم
ارزشيابــي
ماده 12:
حداقل نمره قبولي در هر درس اعم از دروس دوره و دروس جبراني در دوره كارشناسي ارشد 13 است.
تبصره:
اگر نمره دانشجو در يك درس اختیاری كمتر از 13 باشد، مي‌تواند با موافقت استاد راهنما به جاي آن درس، درس اختیاری ديگري را انتخاب نمايد.

ماده 13:
در مواردي كه ارزشيابي دانشجو در يك درس موكول به فعاليت‌هايي باشد كه با تشخيص استاد مربوط انجام آن در طول يك نيمسال تحصيلي ممكن نيست، نمره دانشجو در آن درس ناتمام محسوب مي‌شود. در اين صورت بايد نمره دانشجو در اين درس، حداكثر تا پايان نيسمال تحصيلي بعد، توسط استاد ذيربط به نمره قطعي تبديل و در كارنامة وي ثبت شود.

ماده 14:
ميانگين کل نمرات دروس دانشجو، در دوره كارشناسي ارشد، در هر نيمسال تحصيلي، نبايد از 14 كمتر باشد تا در رشته تحصيلي خود مدرك كارشناسي ارشد دريافت كند. اگر ميانگين نمرات دانشجو در دو نيمسال تحصيلي كمتر از 14 باشد، آن دانشجو از ادامه تحصيل محروم مي‌شود.
تبصره:
نمره دروس پيشنياز يا جبراني در كارنامه دانشجو، جداگانه ثبت مي‌شود اما در احتساب ميانگين نمرات نيمسال تحصيلي و ميانگين كل نمرات دانشجو منظور نمي‌شود.

ماده 15:
ميانگين كل نمرات دانشجو در پايان دوره نبايد از 14 كمتر باشد. در غير اينصورت فارغ‌التحصيل دوره كارشناسي ارشد شناخته نمي‌شود.
تبصره 1:
دانشجويي كه پس از گذراندن كليه واحدهاي درسي دوره، ميانگين كل نمرات او از 14 كمتر باشد، در صورتي كه حداكثر مدت مجاز تحصيل وي به پايان نرسيده باشد، مي‌تواند با تصویب معاونت آموزشی و تحصيلات تكميلي دانشگاه  مجازی شهید بهشتی تا 16 واحد از دروسي را كه در آنها نمره كمتر از 14 گرفته است، فقط در يك نيمسال تحصيلي تكرار كند و در صورت جبران كمبود ميانگين كل، فارغ‌التحصيل شود. در اين صورت نمرات دروس تكراري علاوه بر نمرات قبلي، در كارنامه دانشجو ثبت و در محاسبه ميانگين كل نمرات او محسوب مي‌شود.
تبصره2:
دانشجويي كه نتواند يا نخواهد از مقررات مذكور در اين ماده استفاده كند يا علي‌رغم استفاده از آن نتواند كمبود ميانگين كل نمرات خود را جبران نمايد،  از تحصيل محروم و اخراج مي‌شود .
تبصره 3:
دانشجويان دوره‌هاي كارشناسي ارشد كه به هر دليل غیر انضباطی از ادامه تحصيل محروم مي‌شوند، چنانچه با دوره های مجازی دانشگاه شهید بهشتی تسويه حساب كنند، مي‌توانند مجدداً جهت ثبت نام در سایر دوره های دانشپذیری مطابق قوانین دوره های مجازی دانشگاه شهید بهشتی اقدام نمايند. در صورت پذیرش مجدد ، واحدهاي درسي قبلي آنها، پس از ارزيابي و تطبيق با برنامه‌هاي مصوب از آنان پذيرفته مي‌شود. ارزيابي دروس و تطبيق واحدها بر عهده معاونت آموزشی و تحصيلات تكميلي دانشگاه  مجازی شهید بهشتی است و به ازاي هر 12 واحد كه پذيرفته مي‌شود يك نيمسال از طول مدت مجاز تحصيل دانشجو كاسته مي‌شود.
پذيرش واحدهاي درسي قبلي اين دانشجويان منوط به احراز سه شرط زير است:
    1- داشتن مجوز از شوراي گسترش آموزش عالي وزارتين فرهنگ و آموزش عالي و بهداشت و درمان و آموزش پزشكي حسب مورد.
    2- پذيرش دانشجو از طريق آزمون سراسري.
    3- اجراي برنامه‌هاي مصوب شوراي عالي برنامه‌ريزي.












فصل ششم
پايان‌نامــه
ماده 16:
تهيه پايان‌نامه آخرين بخش دوره كارشناسي ارشد است كه طي آن دانشجو موظف است، در يك زمينه مربوط به رشته تحصيلي خود، زيرنظر استاد راهنما، به تحقيق و تتبع بپردازد.

ماده 17:
استاد راهنما با پيشنهاد دانشجو و موافقت استاد و تأييد معاونت آموزشی و تحصيلات تكميلي دانشگاه  مجازی شهید بهشتی ، از اعضاي هيأت علمي دانشگاه شهید بهشتی (يا خارج از دانشگاه) با حداقل مرتبه استادياري تعيين مي‌گردد.
تبصره 1:
چنانچه استاد راهنما، در صورت توافق معاونت آموزشی و تحصيلات تكميلي دانشگاه  مجازی شهید بهشتی از خارج از مؤسسه آموزش عالي انتخاب مي‌شود به جاي شرط استادياري داشتن مدرك دكتري کافی است.
تبصره 2:
در رشته‌هايي كه استاديار به تعداد كافي وجود ندارد، استاد راهنما را مي‌توان با تأييد معاونت آموزشی و تحصيلات تكميلي دوره های مجازی دانشگاه شهید بهشتی از بين مربيان برجسته دانشگاه شهید بهشتی و داراي حداقل 10 سال سابقه كار مفيد آموزشي و پژوهشي انتخاب كرد.

ماده 18:
دانشجوی دوره های مجازی دانشگاه شهید بهشتی موظف است پس از پايان نيمسال اول و قبل از شروع نيمسال سوم تحصيلي موضوع پايان‌نامه خود را با نظر استاد راهنما انتخاب كند.
موضوع پايان‌نامه پس از تأييد گروه تخصصی و معاونت آموزشی و تحصيلات تكميلي دانشگاه  مجازی شهید بهشتی قطعيت مي‌يابد.

ماده 19:
استاد مشاور به پيشنهاد استاد راهنما و پس از تأييد معاونت آموزشی و تحصيلات تكميلي دانشگاه  مجازی شهید بهشتی از بين اعضاي هيأت علمي يا متخصصان و محققان مربوط انتخاب مي‌شود.

ماده 20:
ارزشيابي پايان‌نامه در جلسه دفاعيه توسط هيأت داوران، متشكل از استاد راهنما، استاد مشاور و حداقل يك نفر نماينده معاونت آموزشی و تحصيلات تكميلي دانشگاه  مجازی شهید بهشتی و دو نفر از بين اعضاي هيأت علمي يا متخصصان و محققان داخل يا خارج دوره های مجازی دانشگاه شهید بهشتی صورت مي‌گيرد.

ماده 21:
پايان‌نامه کارشناسی ارشد دوره های مجازی دانشگاه شهید بهشتی توسط هيأت داوران در پنج درجه ارزشيابي شده و به هر درجه نمره‌اي تعلق مي‌گيرد و اين نمره در ميانگين كل نمرات دانشجو محاسبه مي‌شود.
نمره از 19 تا 20: عالي؛
نمره از 18 تا 19: بسيار خوب؛
نمره از 16 تا 18: خوب؛
نمره از 14 تا 16: قابل قبول؛
نمره از 14 كمتر: غيرقابل قبول.

ماده 22:
دانشجو پس از انتخاب پايان‌نامه، تا زماني كه آن را به پايان نرسانده است موظف است براساس تقويم دانشگاهي در نيمسال (هاي) بعد نيز براي آن ثبت‌نام نمايد. در اين حال نمره پايان‌نامه در آخرين نيمسال تحصيلي، وارد كارنامه دانشجو مي‌شود و در ميانگين نمرات او منظور خواهد شد.

ماده 23:
در صورتي كه پايان‌نامه، از نظر هيأت داوران، غيرقابل قبول تشخيص داده شود، دانشجو مي‌تواند در مدتي كه از حداكثر مدت مجاز تحصيل وي تجاوز نكند، پايان‌نامه خود را كامل و بار ديگر در زماني كه هيأت داوران تعيين مي‌كنند از آن دفاع نمايد.
تبصره:
به دانشجوي كارشناسي ارشد كه به هر دليل از تحصيل باز مي‌ماند فقط يك گواهي اعطاء مي‌شود كه اين دانشجو چه درسي را در چند واحد با چه نمره‌اي گذرانده است. 
فصل هفتم
انتقـــــال و جابجایی
ماده 24: 
در دوره های مجازی دانشگاه شهید بهشتی امکان انتقال و جابجایی (به معني تغيير محل تحصيل دانشجو از يك دانشگاه به دانشگاه ديگر در همان رشته و همان مقطع تحصيلي ) وجود ندارد.



فصل هشتم
تغيير رشته
ماده 25:
دانشجوی مقطع كارشناسي ارشد دوره های مجازی دانشگاه شهید بهشتی در طول دوران تحصيل به هیچوجه نمي‌تواند تغيير رشته دهد.







فصل نهم
دانشجوي مهمان
ماده 26:
در دوره های مجازی دانشگاه شهید بهشتی امکان مهمان شدن دانشجو به صورت تمام وقت وجود ندارد. مهمان شدن در موارد تک درس نیز جز در مورد واحدهای عملی (یا آزمایشگاهی) ،کارگاهی (یا عملیات میدانی) کارآموزی و کارورزی (یا کار در عرصه) آن هم با موافقت معاونت آموزشی و تحصيلات تكميلي دانشگاه  مجازی شهید بهشتی ، در سایر موارد امکان پذیر نیست.

ماده 27:
در مواردي كه دانشجو ، ناگزير به گذراندن واحدهای عملی (یا آزمایشگاهی) ،کارگاهی (یا عملیات میدانی) کارآموزی و کارورزی (یا کار در عرصه) باشد مي‌تواند با موافقت معاونت آموزشی و تحصيلات تكميلي دانشگاه  مجازی شهید بهشتی (دانشگاه مبداء) و دانشگاه مقصد، به عنوان دانشجوي مهمان، به طور موقت ، فقط براي گذراندن واحدهای ذکر شده ، در دانشگاه مقصد اقدام به واحد گیری کند.

ماده 28:
نبايد تعداد دروسي كه دانشجوی دوره های مجازی به صورت مهمان در يك يا چند دانشگاه گذرانده است ، از 40 درصد كل واحدهاي دوره تجاوز كند.
تبصره:
انتخاب واحد دانشجو، به صورت تك درس بايد با اطلاع معاونت آموزشی و تحصيلات تكميلي دانشگاه  مجازی شهید بهشتی (دانشگاه مبدأ)و طبق شرايط دانشگاه مقصد باشد.
ماده 29:
واحدهايي را كه دانشجوي مهمان در يك دانشگاه مي‌گذراند، عيناً در كارنامه او در دانشگاه مبدأ ثبت مي‌شود و نمرات آنها در محاسبات ميانگين نيمسال و ميانگين كل او منظور خواهد شد.

ماده 30:
مدرك فراغت از تحصيل دانشجوي مهمان در هر صورت توسط دانشگاه مبدأ (دوره های مجازی دانشگاه شهید بهشتی) صادر مي‌شود.

ماده 31:
در صورتي كه ارائه برخي از دروس، در يك رشته و در يك زمان معين، در دوره های مجازی دانشگاه شهید بهشتی، ممكن نباشد، در صورت اجبار دانشجو مي‌تواند، آن دروس را با موافقت استاد راهنما و تأييد معاونت آموزشی و تحصيلات تكميلي دانشگاه  مجازی شهید بهشتی ، در يكي از مؤسسات آموزش عالي ديگر كه مجري دوره است به صورت مهمان بگذراند. در اين حال كسب موافقت مؤسسه مقصد هم ضروري است و تعداد واحدهاي درسي دانشجوي ميهمان در يك دانشگاه نبايد از ثلث واحدهاي درسي دوره تجاوز نمايد.






فصل دهـم
پذيرش واحدهاي درسي
ماده 32:
معادل‌سازي و پذيرش دروسي كه قبول‌شدگان قبلاً در دانشگاهها يا ديگر مقاطع تحصيلي گذرانده‌اند با رعايت شرايطي به شرح زير مجاز است:
    1- دانشجو با توجه به سوابق تحصيلي خود مجاز به ثبت نام در رشته جديد باشد.
    2- دانشگاه قبلي و مدارك تحصيلي آن مورد تأييد وزارت علوم، تحقيقات و فناوري یا وزارت بهداشت، درمان و آموزش پزشكي باشد.
    3- تحصيل دانشجو در دانشگاه قبلي مطابق برنامه مصوب شوراي عالي برنامه‌ريزي باشد.
    4- محتواي آموزشي دروس گذرانده شده دانشجو با دروس رشته جديد به تشخيص گروه آموزشي، اشتراك محتوايي داشته و نمره هر يك از دروس از 14 در دروس الکترونیکی و از 13 در دروس حضوری كمتر نباشد.
تبصره 1:
معادل‌سازي و پذيرفتن دروس در معاونت آموزشی و تحصيلات تكميلي دوره های مجازی شهید بهشتی انجام مي‌شود.
تبصره 2:
نمرات دروس پذيرفته شده از دانشجو در محاسبه ميانگين نيمسال محسوب نمي‌شود ولي در محاسبه ميانگين كل دانشجو محسوب خواهد شد.
تبصره 3:
به ازاء هر 13 واحد از دروس پذيرفته شده دانشجو يك نيمسال تحصيلي از حداكثر مدت مجاز تحصيل وي كاسته مي‌شود.


















فصل یازدهـم
فراغت از تحصيل
ماده33:
دانشجويي كه كليه واحدهاي درسي كارشناسي ارشد را طبق برنامه مصوب و براساس مقررات اين آيين‌نامه با موفقيت گذرانده باشد، فارغ‌التحصيل آن دوره شناخته مي‌شود.
تبصره 1:
تاريخ فراغت از تحصيل، روزي است كه آخرين نمره درسي دانشجو توسط استاد به معاونت آموزشی و تحصيلات تكميلي دانشگاه  مجازی شهید بهشتی تحويل مي‌شود.
تبصره 2:
دوره های مجازی دانشگاه شهید بهشتی در هر نيمسال، تقویم زمانی خاصي را براي اعلام فراغت از تحصيل دانشجويان تعيين می کند.

ماده 34:
آيين‌نامه آموزشي دوره كارشناسي ارشد مجازی در 11 فصل و 34 ماده و 35 تبصره در جلسات ...........شوراي آموزشی و برنامه‌ريزي دوره های مجازی دانشگاه شهید بهشتی مورد بررسي قرار گرفت و سرانجام در جلسه مورخ ............ به تصويب نهايي رسيد و از تاريخ تصويب براي آن دسته از دانشجوياني كه از سال تحصيلي 86-1385 وارد دوره های مجازی دانشگاه شهید بهشتی مي‌شوند لازم‌الاجرا است .
﻿
                                         بسمه تعالی 

دوره های مجازی شهید بهشتی 
آيين‌نامة آموزشي ویژه ترم اول (دانشپذیری)







معاونت فناوری اطلاعات و ارتباطات 
پاییز 1385
فهرست مطالب :

تعـاريـــف.....................................................................................................................3
فصل اول : شرايط ورود و نام‌نويسي.....................................................................................6
فصل دوم : واحدهای درسی..............................................................................................8
فصل سوم : ضوابط تحصيلي...............................................................................................9
فصل چهارم : ضوابط پرداخت هزینه...................................................................................12
فصل پنجم : حضور و غيـاب.............................................................................................14
فصل ششم : ارزشيابــي....................................................................................................15
فصل هفتم : انصراف از تحصيل.........................................................................................18
فصل هشتم : تغيير رشته ، انتقـــــال ، جابجایی و مهمان ...........................................................19



دوره های مجازی شهید بهشتی
آيين‌نامة آموزشي ویژه ترم اول 
 
تعـاريـــف
در اين آيين‌نامه تعاريف زير پذيرفته شده است:
1- دوره های مجازی: 
		به دوره های دولتي و یا غيردولتي گفته مي‌شود که در آنها فرایند آموزش الکترونیکی جریان دارد و فعالیت‌های آموزشی در آنها با استفاده از مجموعه ابزارهای الکترونیک اعم از صوتی، تصویری، رایانه‌ای، شبکه‌ای و.. .  صورت می‌گیرد. در دوره های مجازی دانشجو بدون رفتن به سر کلاس درس میتواند از طریق اینترنت در هر مکان و هر ساعتی از شبانه روز دروس را دنبال کند و با استادان مربوطه از طریق اینترنت ارتباط برقرار نماید و اشکالات درسی خود را مطرح کند. همچنین دوره های الکترونیکی ابزارهایی را در اختیار مدیران و اساتید قرار می دهد که بتوانند وظایف خود را از طریق اینترنت انجام دهند. برای مدیر ابزارهای مدیریتی از قبیل ارائه دروس ، انتخاب استاد ، زمان بندی ترم ، مدیریت مالی و ... را فراهم می کند . استاد نیز ابزارهایی در اختیار دارد که می تواند درس ارائه کند ، امتحان بگیرد و نمره امتحانی دانشجو را وارد کند . 
2- گروه آموزشي:
گروه آموزشي واحدي از يك دانشكده يا يك دوره مجازی است، كه در يك رشته خاص يا چند رشته متجانس فعاليت دارد. مانند گروه رياضي، گروه مدیریت و نظاير آن.
3- گروه آزمايشي:
منظور از گروه آزمايشي يكي از گروههاي آزمايشي سازمان سنجش آموزش كشور در امتحانات سراسري دانشگاهها است، كه دانشجوی موقت ان را برحسب رشته‌هاي انتخابي به گروه‌هاي خاص تقسيم مي‌كند.
4- دوره:
منظور از دوره در نظام آموزش عالي، مدت زماني است كه دانشجو وارد دانشگاه شده و در يك رشته خاص تحصيل مي‌كند و در آن رشته فارغ‌التحصيل مي‌شود. مانند دوره كارداني، دوره كارشناسي و…
5- واحد آموزش (اداره آموزش):
منظور از واحد یا اداره آموزش، يك واحد اداري در يك دانشكده يا دوره مجازی است كه همه امور آموزشي مربوط به دانشجويان از قبيل نام‌نويسي، انتخاب واحد، جمع‌آوري نمرات و اعلام نتايج را بر عهده دارد.
6- استاد:
هر عضو هيأت علمي كه مسئوليت تدريس دروس نظري يا عملي را در دوره های مجازی بر عهده دارد استاد ناميده مي‌شود.
7- رشته:
رشته يكي از شعب فرعي از گروههاي علمي (علوم پزشكي، علوم انساني،‌علوم پايه، فني و مهندسي، كشاوري، هنر، تربيت معلم و علمي– كاربردي) است كه از لحاظ موضوع كاملاً مشخص و از ديگر موضوعات متمايز بوده و حداقل به يك كارآيي مشخص مي‌انجامد. دروس مشترك در دو رشته متفاوت، نبايد از 30 درصد كل واحدها در هر رشته تجاوز كند.
8- گرايش:
هر يك از شعب يك رشته كه ناظر بر يك تخصص باشد، گرايش ناميده مي‌شود. اختلاف دروس در دو گرايش از يك رشته نبايد از 7 درصد كل واحدهاي رشته كمتر و از 30 درصد كل واحدها بيشتر باشد.
9- دانشجوی موقت:
داوطلبی که شرایط اولیه ورود به دوره های مجازی را دارد و در موعد مقرر در اولین نیمسال تحصیلی و در رشته تحصیلی مورد نظر ثبت نام می کند . در این مرحله داوطلب موظف به گذراندن دوره های پیشنیاز با توجه به قوانین دوره های مجازی شهید بهشتی می باشد و درصورت موفقيت درآزمون پايان ترم و احراز شرایط قبولی در اولین نیمسال تحصیلی و کسب حد نصاب اعلام شده توسط شورای آموزشی دوره های مجازی ، از نیمسال بعدی بعنوان دانشجوی رسمی تلقی خواهد شد و مي تواند در دوره های مجازی ثبت نام كند. دانشجوی موقت ، دانشجو نیست و از مزایای دانشجویی بهره مند نمی شود.
فصل اول
شرايط ورود و نام‌نويسي
ماده 1: هر دانشجوی موقت  واجد شرایط علمی ، با توجه به رعایت مقررات ورودی دوره های مجازی شهید بهشتی ، بدون اعمال هرگونه محدودیتی از جمله ظرفیت رشته تحصیلی ،شرط سنی و ... مجاز به شرکت و ثبت نام در دوره مجازی می باشد.
ماده 2: شرايط ورود به ترم اول
- داشتن شرايط عمومي ورود به آموزش عالي
    • الزام عملی به قوانین جمهوري اسلامي ايران 
    • نداشتن فساد اخلاقي و اشتهار به فحشا
    • برخورداري از توانائي جسمي لازم متناسب با رشته هاي انتخابي 
    • نداشتن منع قانوني از نظر خدمت وظيفه عمومي
- داشتن شرايط اختصاصی 
    • داشتن گواهينامه پايان دوره کاردانی ، كارشناسي ، کارشناسی ارشد (با توجه به مقطع و رشته مربوطه) مورد تأييد وزارت فرهنگ و آموزش عالي و يا وزارت بهداشت، درمان و آموزش پزشكي در رشته‌هاي مورد قبول (به تشخيص شوراي عالي برنامه‌ريزي)
    • دارا بودن شرایط علمی تعیین شده از طرف دوره مجازی شهید بهشتی که در ابتدای هر دوره اعلام می گردد.
    • پرداخت شهريه ثابت و متغير مطابق تعرفه اعلام شده 
تبصره:
مدرك معادل کاردانی ،كارشناسي و یا کارشناسی ارشد براي ورود به اين دوره‌ها فاقد اعتبار است.
فصل دوم
واحدهای درسی
ماده 3:
تعداد كل واحدهاي درسي، در ترم اول ،  برحسب مقطع تحصیلی حداقل 14 واحد در نیمسال اول  دوره های کاردانی ، کارشناسی ناپیوسته و کارشناسی پیوسته – حداقل 12 واحد درسی در نیمسال اول دوره های کارشناسی ارشد – و حداقل 10 واحد درسی در دوره های دکتری تخصصی می باشد.

ماده 4:
چنانچه به تشخيص معاونت آموزشی و تحصيلات تكميلي دوره های مجازی شهید بهشتی ، گذراندن تعدادي از واحدهاي درسي دوره قبل در هر مقطع ، به عنوان دروس كمبود يا جبراني، براي دانشجوی موقت  ، ضروري تشخيص داده شود، وي مكلف است، آن دروس را براساس برنامه آموزشی مصوب دوره های  مجازی شهید بهشتی ، اضافه بر واحدهاي درسي مقرر و مطابق اين آيين‌نامه در ترم اول و یا در طول دوره تحصیلی بگذراند.
تبصره:
تعيين تعداد و نوع دروس و زمان انتخاب آنها در چهارچوب برنامه مصوب شوراي عالي برنامه‌ريزي، بر عهده معاونت آموزشی و تحصيلات تكميلي دوره های مجازی شهیدبهشتی است.




فصل سوم
ضوابط تحصيلي
ماده 5:
		دانشجویان موقتی که در پایان ترم اول موفق به کسب معیارهای لازم تعیین شده دوره- رشته گردند می توانند ، در ترم تحصیلی بعد به عنوان دانشجوی رسمی ادامه تحصیل دهند .

ماده 6:
		در مقاطع کاردانی وکارشناسی امکان استفاده از معافیت تحصیلی برای دانشجوی موقت پس از ترم اول و در صورت احراز شرایط لازم وجود خواهد داشت .
تبصره :
		دانشجوی موقت  نمی تواند از مزایای مربوط به معافیت تحصیلی برخوردار شود ، لیکن در صورت تایید مراجع ذیربط تاریخ اعزام به تعویق می افتد. تغییر وضعیت دانشجوی موقت  مشمول خدمت سربازی به دانشجو ، در صورت احراز شرایط و مقررات وظیفه عمومی ، صورت می گیرد. در صورتی که دانشجوی موقت  به دانشجو تغییر وضعیت دهد ، می تواند طبق ضوابط از معافیت تحصیلی استفاده کند.

ماده 7:
		رعايت مقررات و آئين نامه های انضباطي و آموزشي دوره هاي مجازی دانشگاه شهید بهشتی برای دانشجویان موقت الزامي است . ثبت نام در ترم اول به منزله پذيرفتن كليه ضوابط و مقررات دوره های مجازی تلقي مي گردد.

ماده 8:
		کلیه دانشجویان دوره های مجازی باید تحت نظر یک نفر به عنوان استاد راهنما باشند. مسئولیت استاد راهنما، تائید لیست واحدهای گرفته شده توسط دانشجوی موقت و همچنین کمک به رفع مشکلات آموزشی پیش آمده برای وی در حین دوره تحصیل می باشد.

ماده 9:
		ارائه دروس تئوري بصورت مجازي و از طريق اينترنت و اينترانت بوده و دانشجوی موقت مي بايست آگاهي لازم جهت استفاده از كامپيوتر و نرم افزارهای مورد نیاز در دوره های مجازی و همچنین کار با شبكه هاي اينترنت و اينترانت را داشته باشد. 

ماده 10:
		دانشجوی موقت خود شخصا مسئولیت یادگیری درس ها را به عهده دارد و واحد دوره های مجازی دانشگاه شهید بهشتی ملزم به ارائه هیچگونه خدمات آموزشی از جمله تشکیل جلسه رفع اشکال فردی یا گروهی نمی باشد.

ماده 11:
جلسات امتحانی به صورت حضوری در تهران و در دانشگاه شهید بهشتی برگزار خواهند شد و دانشجوی موقت باید در زمان تعیین شده در جلسات امتحانی شرکت کند.
تبصره1:
		در سایر موارد نیز در صورت لزوم جلسات حضوري در تهران برگزار خواهند شد و دانشجوی موقت  بايستي در زمانهاي هماهنگ شده در جلسات حضوری شرکت کنند.
تبصره2 :
واحد دوره های مجازی دانشگاه شهید بهشتی در زمانهاي برگزاري جلسات حضوري يا امتحانات هيچگونه تعهدي جهت تامين مكان خوابگاه، غذا ، رفت و آمد و ساير موارد نخواهد داشت.

ماده 12:
دانشجوی موقت موظف است بر اساس ضوابط حضور و غیاب در جلسات آنلاین حضور منظم داشته باشد.

ماده 13:
مشاهده محتوای تمامی جلسات و پاسخ به پرسشها و تکالیف آنها در مهلت زمانی اعلام شده الزامی است و عدم انجام به‌موقع آنها مشمول ضوابط حضور و غیاب می‌شود. 







فصل چهارم
ضوابط پرداخت هزینه
ماده 14:
		هر دانشجوی موقت  حداکثر تا یک هفته پس از دریافت شناسه کاربری و رمز عبور، حق دارد تقاضای انصراف از دوره را بنماید ، که در این صورت 100% شهریه واریز شده به وی بازگشت داده خواهد شد .

تبصره:
		مبالغ واريزي جهت شهريه هاي ثابت و متغير پس از مهلت ده روز از دریافت شناسه کاربری و رمز عبور قابل استرداد نخواهد بود .

ماده 15:
در صورت عدم تبدیل وضعیت دانشجوی موقت به دانشجو ،30 درصد شهریه به وی مسترد نخواهد شد.

ماده 16:
در ترم اول شهریه ثابت گرفته نمی شود.

ماده17:
		شهريه هاي ثابت و متغير سالانه با تصويب هيات رئیسه دانشگاه شهید بهشتی افزايش مي يابد .
تبصره1 :
		شهريه هاي ثابت و متغیر پرداختي شامل هزينه كتاب و ساير هزينه هاي جانبي نمي شود .
تبصره2 :
		هيچگونه كمك هزينه تحصيلي ، بيمه ، خوابگاه ، بن كتاب و .... به دانشجوی موقت تعلق نمي گيرد.















فصل پنجم
حضور و غيـاب
ماده 18: 
حضور دانشجوی موقت  در تمامي برنامه‌هاي درسي و جلسات مربوط به هر درس و ديگر فعاليت‌هاي آموزشي و پژوهشي دوره الزامي است. این حضور با مطالعه کامل تمام جلسات درس الکترونیک و حداقل یکبار در هفته آنلاین شدن روی سایت برای هر درس و شرکت در کلاس های آنلاین مطابق تقویم آموزشی ارائه شده ، ارزیابی می گردد . ساعات غيبت دانشجوی موقت  روی سایت نبايد از دو هفته متوالی در هر درس و یک کلاس آنلاین در هر واحد درس تجاوز كند، در غيراين صورت نمره دانشجوی موقت  در آن درس صفر محسوب مي‌شود.
تبصره 1:
در صورتي كه غيبت دانشجوی موقت  در هر درس بيش از موارد مطرح شده در بالا باشد ،‌ در امتیاز ارزیابی مستمر دوره تاثیر گذار خواهد بود.
تبصره2:
دانشجوی موقت موظف است غیبت طولانی مدت خود را به استاد و واحد آموزش اطلاع دهد. تشخيص موجه بودن غيبت در جلسات درس بر عهده معاونت آموزشی و تحصيلات تكميلي دوره های مجازی شهید بهشتی است.

ماده 19: 
غيبت موجه و یا غيرموجه در امتحان هر درس در ترم اول به منزله گرفتن نمره صفر در امتحان آن درس است .
فصل ششم
ارزشيابــي
ماده 20:
فعالیتهای دانشجوی موقت  از آغاز ترم تحصیلی تا پایان آن به طور مستمر ارزیابی و ثبت می‌شود.

ماده 21:
ارزیابی پیشرفت دانشجوی موقت  در هر درس بر اساس میزان حضور و فعالیت در مشاهدۀ دروس، انجام تکالیف درسی و نتایج امتحانات پایان‌ترم صورت می‌گیرد. 

ماده 22:
میزان نمرات موارد غیر از امتحان پایان‌ترم اعم از پرسش و پژوهش، پرسشهای هوشمند و تمرینات عملی و ... توسط استاد یا آموزشیار وی تعیین شده و بخشی از نمرۀ‌ نهایی درس محسوب می‌شود. بارم‌بندی دقیق این موارد در ابتدای هر ترم برای هر درس به طور جداگانه اعلام می‌شود. 

ماده 23:
	در صورت غيبت دانشجوی موقت در آزمون هر درس به هر دليل، نمره صفر براي آن درس منظور مي شود.
مطالب امتحاني مطابق سرفصل دروس وكتب و منابع معرفي شده ومحتوای الکترونیکی درس مورد نظر خواهد بود.

ماده 24:
		چنانچه مشخص شود كه دانشجوی موقت حقايق را كتمان نموده و يا واجد شرائط و ضوابط ورود به اين دوره ها نمي باشد در هر مرحله اي اعم از پذيرش شركت در آزمون وحتي پس از موفقيت در آزمون ترم اول و يا ترمهاي بعدي از ادامه تحصيل محروم شده و در صورت پايان دوره، مدركي براي وي صادر نمي شود و هیچ هزینه ای نیز به وی بازگشت داده نمیشود.

ماده 25:
		دانشجوی موقت درصورت موفقيت درآزمون پايان ترم و احراز شرایط لازم مي تواند به عنوان دانشجوي رسمي ثبت نام كند.

ماده 26:
حداقل نمره قبولي در هر درس اعم از دروس دوره و دروس جبراني در ترم اول برای مقطع کاردانی ، کارشناسی پیوسته ، کارشناسی ناپیوسته 12 می باشد.

ماده 27:
حداقل نمره قبولي در هر درس اعم از دروس دوره و دروس جبراني در در ترم اول برای مقطع کارشناسی ارشد  13 می باشد.

ماده 28:
حداقل نمره قبولي در هر درس اعم از دروس دوره و دروس جبراني در در ترم اول برای مقطع دکتری  14  می باشد.
تبصره:
اگر نمره دانشجوی موقت در يك درس انتخابي كمتر از نمره حداقل باشد، در آن درس مردود می گردد.

ماده 29:
ميانگين کل نمرات دروس دانشجوی موقت ، در دوره کاردانی ، کارشناسی پیوسته ، کارشناسی ناپیوسته نباید کمتر از 14 باشد تا مجوز ثبت نام به عنوان دانشجوی رسمی را اخذ کند. در غیر اینصورت از ادامه تحصيل محروم مي‌شود.

ماده 30:
ميانگين کل نمرات دروس دانشجوی موقت کارشناسی ارشد ، نباید کمتر از 14 باشد تا مجوز ثبت نام به عنوان دانشجوی رسمی را اخذ کند. در غیر اینصورت از ادامه تحصيل محروم مي‌شود.

ماده 31:
ميانگين کل نمرات دروس دانشجوی موقت دکتری، نباید کمتر از 16 باشد تا مجوز ثبت نام به عنوان دانشجوی رسمی را اخذ کند. در غیر اینصورت از ادامه تحصيل محروم مي‌شود.
تبصره:
دانشجوی موقتی كه به هر دليل غیر انضباطی از ادامه تحصيل محروم مي‌شود، چنانچه با واحد دوره های مجازی دانشگاه شهید بهشتی تسويه حساب كند، مي‌تواند مجدداً جهت ثبت نام در سایر دوره های مجازی مطابق قوانین دانشگاه مجازی شهید بهشتی در آن سال اقدام نمايند.

















فصل هفتم
انصراف از تحصيل
ماده 32:
عدم شركت دانشجوی موقت در آزمونها به منزله انصراف وي از تحصيل تلقي خواهد شد.

ماده 33:
دانشجوی موقت مي‌تواند به هر دليل، از تحصيل اعلام انصراف نمايد. در اين صورت بايد درخواست خود را مبني بر انصراف خود شخصا به معاونت آموزشی و تحصيلات تكميلي دوره های مجازی شهیدبهشتی تسليم نمايد. چنانچه دانشجوی موقت بعد از يك ماه درخواست خود را پس نگيرد، دانشگاه نسبت به صدور گواهي انصراف اقدام مي‌نمايد و دانشجو پس از آن حق ادامه تحصيل ندارد.

ماده 34:
دانشجوی موقت انصرافي يا اخراجي موظف است به تعهداتي كه سپرده است عمل نمايد. به هر حال صدور هرگونه گواهينامه و تسليم ريز نمرات و دريافت مجوز شركت مجدد در آزمون ورودي منوط به تسويه حساب دانشجوی موقت ، با واحد دوره های مجازی دانشگاه شهید بهشتی است.
تبصره:
تحصيل مجدد دانشجوی موقت منصرف از تحصيل موكول به قبولي در شرایط ورودی دوره های مجازی دانشگاه شهید بهشتی براساس ضوابط مربوط است.


فصل هشتم
تغيير رشته ، انتقـــــال ، جابجایی و مهمان 
ماده 35: 
در دوره های مجازی دانشگاه شهید بهشتی امکان انتقال و جابجایی و مهمان (به معني تغيير محل تحصيل دانشجوی موقت از يك دانشگاه به دانشگاه ديگر در همان رشته و همان مقطع تحصيلي ) وجود ندارد.

ماده 36:
دانشجوی موقت دوره های مجازی شهید بهشتی در طول ترم اول نمي‌تواند تغيير رشته دهد.

ماده 37:
آيين‌نامه آموزشي ویژه ترم اول دوره های مجازی دانشگاه شهید بهشتی در 8 فصل و 37 ماده و 14 تبصره در جلسات ...........شوراي آموزشی و برنامه‌ريزي دوره های مجازی شهید بهشتی مورد بررسي قرار گرفت و سرانجام در جلسه مورخ ................. به تصويب نهايي رسيد و از تاريخ تصويب براي آن دسته از دانشجوياني كه از سال تحصيلي86-1385 وارد دوره های مجازی شهید بهشتی مي‌شوند لازم ‌الاجرا است .

﻿


بسمه تعالي























زمستان 1384
«دستورالعمل اجرائي آئين‏نامه دوره دكتري»

در اجراي آئين‌نامه آموزشي دوره دكتري Ph.D مصوب جلسه مورخ 27/1/84 شوراي عالي برنامه‌ريزي كه طي بخشنامه شماره 2434/2 مورخ 25/2/84 وزارت علوم تحقيقات و فنّاوري به دانشگاه ابلاغ شده است و با در نظر گرفتن ويژگي‏هاي گروه‏هاي آموزشي رشته‏هاي تحصيلي در دانشكده‌هاي مختلف دانشگاه اين دستوالعمل تصويب و به مورد اجرا گذارده مي‌شود:

    ماده 1: اين دستورالعمل ناظر بر موادي از آيين‌نامه است كه به لحاظ اجرايي تعيين روش‌هاي اجرايي آن به عهده دانشگاه محول گرديده است و در ساير موادي كه چنين نيازي احساس نمي‌شود عيناً مطابق آيين‌نامه عمل خواهد شد.

    ماده 2: ضوابط پذيرش (موضوع ماده 3 آيين‌نامه)

احراز صلاحيت علمي براي ورود به دوره دكتري:
به منظور تعيين صلاحيت علمي ورود به رشته، آزمون كتبي و شفاهي (مصاحبه) به عنوان يك اصل الزامي است. دانشكده‌ها موظفند براي تنوع‌بخشي در روش‌هاي احراز صلاحيت علمي بر اساس ويژگي هر رشته دستورالعمل اجرايي خود را در محدوده اختيارات آيين‌نامه تهيه نمايند
   تبصره:  امتحان GRE و يا هر آزمون كشوري مي‏تواند به عنوان بخشي و يا كل آزمون كتبي مورد پذيرش قرار گيرد.

احراز توانايي در زبان خارجي: 
    ماده 3: توجه به زبان به عنوان ابزار دسترسي به منابع خارجي ضروري است و هرگروه با توجه به ويژگي رشته مي‌تواند نحوه ارزيابي توانايي زبان خارجي دانشجو را تعيين نمايد. ارزيابي بايد به نحوي صورت پذيرد كه مانع ورود استعدادها براي تحصيل نگردد.(دستورالعمل اجرائي توسط گروه تهيه شود)
ارزيابي مي‌تواند با روش‌هاي ذيل كه دستورالعمل اجرايي آن بوسيله دانشكده پيشنهاد مي‌گردد انجام شود.
پذيرش نمرات آزمون‌هاي جاري كشور (تافل،‏ MCHE، GRE)
انجام آزمون زبان به همراه ساير دروس
ارزيابي در طول دوره,  يا هنگام شروع دوره پژوهشي پس از تصويب رساله از طريق آزمونهاي كشوري يا داخلي
هر روشي كه امكان سنجش توانايي زبان دانشجو را داشته باشد.
ماده 4: (تبصره 2 ماده 3 آئين‌نامه) در صورت تصويب ضوابط ويژه براي استعدادهاي درخشان دانشگاه متعاقباً در ارتباط با اجرا و تهيه دستوالعمل اجرايي تصميم خواهد گرفت.

انتخاب استاد راهنما  (ماده 4 آئين نامه)
ماده 5: در صورتيكه تحت شرايطي امكان انتخاب استادراهنما در نخستين نيمسال تحصيلي براي راهنمايي دانشجو نباشد مديرگروه و يا استاد راهنماي موقت تعيين شده از طرف شوراي تحصيلات تكميلي گروه، مسئوليت راهنمايي دانشجو را عهده‌دار خواهد بود.

ماده 6: ضرورت انتخاب استاد راهنماي دوم و ميزان مشاركت هر استاد در رساله با پيشنهاد استادراهنما بوسيله شوراي تحصيلات تكميلي گروه تصويب مي‌گردد.(دستورالعمل اجرائي توسط گروه تهيه شود) 
   تبصره: ‌در مواقعي كه اختلاف نظر بين دانشجو و استاد راهنما در امور مربوط به رساله بوجود آيد در صورتي كه گروه نتواند تصميم‏گيري‏ نمايد، كميته‌اي متشكل از نماينده گروه,‏ نماينده شوراي تحصيلات تكميلي دانشكده و نماينده شوراي تحصيلات تكميلي دانشگاه به عنوان حكم مورد را داوري خواهند نمود. تصميم و راي اين كميته لازم‌الاجرا است.

ماده 7: ‌تعيين تعداد اساتيد مشاور به پيشنهاد استاد راهنما و تأييد شوراي تحصيلات تكميلي گروه تا حداكثر دو نفر براساس دستوالعمل تعيين شده از طرف شوراي تحصيلات تكميلي گروه انجام مي‌گردد.
تعديل واحدهاي دوره (ماده 5 آئين نامه)
ماده 8: گروه‌ها موظفند برنامه آموزشي دوره را در ارتباط با تعداد واحد در محدوده تعيين شده در آيين‌نامه دكتري تجديد نظر نموده و فرايند تصويب را طي نمايند.

   ماده 9: ‌واحدهاي درسي دوره به پيشنهاد استادراهنما از ميان دروس مصوب ارائه شده در هر نيمسال تحصيلي با در نظر گرفتن زمينه پژوهشي دانشجو و تصويب شوراي تحصيلات تكميلي گروه تعيين مي‌گردد. (دستورالعمل اجرايي آن به وسيله كميته تحصيلات تكميلي گروه تهيه مي‌گردد)
تبصره: دو درس زمينه رساله كه به وسيله استاد پيشنهاد مي‏گردد مي‏تواند حسب ضرورت بصورت مستقل و تك نفره ارائه گردد.
ماده 10: زمانيكه دانشجو براي كسري معدل انتخاب واحد مي‌نمايد دروس پيشنهادي استاد راهنما بايد از مجموعه دروس مصوب دوره باشد كه در همان نيمسال بوسيله گروه ارائه مي‌گردد در اين صورت به ازاء واحد گذرانيده شده سنوات مازاد تعلق نمي‌گيرد.

    ماده 11: حداكثر تعداد واحدهاي جبراني نبايد از 12 واحد و حداكثر 4 درس بيشتر باشد. و حداقل نمره قبولي مشابه دروس اصلي دوره دكتري است.
    تبصره: دروس جبراني نبايد به صورت مستقل براي دانشجويان دكتري ارائه گردد. در صورت ارائه حداقل 8 واحد درس جبراني يك نيمسال به سنوات دانشجو افزوده خواهد شد.‏(دستورالعمل اجرائي توسط گروه تهيه شود)

تعيين موضوع رساله
  ماده 12: روش تعيين موضوع رساله و شروع فعاليت پژوهشي به عهده شوراي تحصيلات تكميلي گروه نيز خواهد بود و طول مدت مجاز در مرحله آموزشي تا پايان ارزيابي جامع نبايد از 4 نيمسال تجاوز نمايد.

ارزيابي جامع و نحوه تصويب موضوع رساله
    ماده 13: ارزيابي جامع، به عنوان ارزيابي كلي توانمندي آموزشي و پژوهشي دانشجو است نه الزاماً گرفتن امتحان مجدد از دروس دوره.اين ارزيابي مي‌تواند به صورت كتبي, شفاهي و براساس روشي است كه  ضوابط اجرائي آن توسط كميته تحصيلات تكميلي گروه تهيه و به تصويب شوراي تحصيلات تكميلي دانشكده خواهد رسيد.
تبصره 1: ارزيابي جامع مي‌تواند در قالب دفاع از طرح پژوهشي رساله و براساس دستورالعمل پيشنهادي گروه انجام گيرد.
تبصره 2: دانشجوياني كه از دوره دانشوري وارد دوره مي‌شوند الزاماً بايد در يك ارزيابي كتبي نيز شركت نمايند.
تبصره 3: نتيجه ارزيابي جامع به صورت قبول (حداقل 15 از 20) يا مردود مي‌باشد.
تبصره 4: دانشجوياني كه در ارزيابي جامع مردود گردند تنها يكبار ديگر مجاز به شركت در ارزيابي جامع مي‌باشند.
تبصره 5: دانشگاه موظف است قبولي يا عدم قبولي در آزمون جامع را كتباً به دانشجو ابلاغ نمايد.

نحوه تصويب موضوع رساله
ماده 14: براي تصويب موضوع رساله كميته‌اي متشكل از استاد يا اساتيد راهنما، مشاوران وحداقل 3 نفر داوران متخصص در رساله به پيشنهاد شوراي تحصيلات تكميلي گروه و تأييد شوراي تحصيلات تكميلي دانشكده تشكيل مي‌گردد كه مي‌بايست براساس دستوالعمل اجرايي مصوب شوراي تحصيلات تكميلي گروه و دانشكده كه به تصويب شوراي تحصيلات تكميلي دانشگاه رسيده باشد موضوع رساله را داوري نمايند.
تبصره 1: دانشجو موظف است حداكثر تا پايان ترم چهارم تحصيلي از عنوان رساله تصويبي خودنزدكميته‏داوري‏دفاع نمايد.
تبصره 2: چنانچه دانشجو در مدت مقرر از پيشنهاد پژوهشي رساله خود دفاع ننمايد و يا مورد قبول قرار نگيرد حداكثر يك نيمسال در محدوده زماني مجاز تحصيل، با موافقت استاد راهنما و تصويب شوراي تحصيلات تكميلي گروه مي‌تواند دفاع از طرح پژوهشي رساله خود را به تعويق اندازد. دانشكده موظف است پيشنهاد طرح پژوهشي رساله و صورتجلسه تصويب رساله را به همراه ساير مدارك مورد نياز در اولين فرصت كه از 3 هفته تجاوز نخواهد كرد به امور تحصيلات تكميلي دانشگاه ارسال نمايد.

مرحله پژوهشي و دفاع از رساله
ماده 15: تركيب هيأت داوران
استاد راهنما به عنوان رئيس هيأت داوران
استاد يا استادان مشاور
چهار نفر از اعضاء هيأت علمي رسمي يا رسمي آزمايشي با درجه حداقل استادياري و سه سال سابقه تدريس و راهنمايي پايان‌نامه در كارشناسي‌ارشد، مورد تأييد شوراي تحصيلات تكميلي گروه و حسب مورد دانشكده به نحوي كه حداقل 2 نفر از داوران از دانشگاه‌ها يا مؤسسات تحقيقاتي خارج از دانشگاه در آن حضور داشته باشند. حضور حداقل يك داور با درجه دانشياري و بالاتر الزامي است.
تبصره 1: نحوه انتخاب، تركيب و ضوابط داوري از طريق گروه تعيين و پس از تصويب شوراي تحصيلات تكميلي دانشگاه براي تأييد به شوراي تحصيلات تكميلي دانشگاه ارسال خواهد شد.
تبصره 2:‌ معاونت تحصيلات تكميلي دانشكده و يا نماينده وي به تأييد شوراي تحصيلات تكميلي دانشكده بدون حق راي ناظر جلسه خواهد بود.
تبصره 3: ‌ در صورت وجود استادراهنماي مشترك در داوري از رساله، استاد راهنماي اول و استاد راهنماي دوم بصورت مشترك تنها يك راي خواهند داشت.
تبصره 4: ‌در صورت وجود دو استاد مشاور تنها يك راي داوري از رساله محاسبه مي‌گردد.

ماده 16:‌ دانشجو موظف است در پايان هر نيمسال گزارش پژوهشي خود را كه به تأييد استاد راهنما رسيده باشد جهت درج در پرونده به امور تحصيلات تكميلي دانشكده تحويل نمايد.
ثبت نام در هر نيمسال تحصيلي موكول به ارائه گزارش پيشرفت كار پژوهشي خواهد بود.

ماده 17: قبل از جلسه داوري, دانشجو موظف است مجوز دفاع از رساله را از امور تحصيلات تكميلي دانشگاه دريافت نمايد. براي تشكيل جلسه داوري علاوه بر اعلام نظر كتبي استاد راهنما و مشاور, تأييد كتبي حداقل يك داور داخلي و يك داور خارج از دانشگاه براي انجام دفاع الزامي است.

ماده 18: ‌ارائه مقاله براي فارغ‌التحصيلي الزامي است. تعداد و كيفيت‌ مقالات قابل قبول توسط شوراي تحصيلات تكميلي گروه و دانشكده تعيين و به تأييد شوراي تحصيلات تكميلي دانشگاه خواهد رسيد.
پيشنهاد مي‏شود در تدوين دستورالعمل به مقالات و سمينارهاي منتشره در مجلات علمي پژوهشي و علمي ترويجي به عنوان جايگزين ISI توجه شود و براي هيچيك از مقالات حالت وتو در نظر گرفته نشود.

ماده 19: جلسه دفاع به رياست استاد راهنما و حضور حداقل 4 نفر از اعضاء هيأت داوري، مندرج در ماده 15 مشروط به اينكه يكي از آنها داور خارج از دانشگاه باشد رسميت خواهد يافت.
تبصره 1: رساله‌ها بايد به زبان فارسي تهيه گردد، تحويل چكيده به زبان فارسي و انگليسي الزامي است.


ارزيابي رساله
ماده 20:‌ با توجه به اينكه در برخي از موارد امكان تفاهم در ارائه درجه ارزيابي رساله وجود ندارد معادل عددي هر يك از درجات به شرح زير اعلام مي‌شود:
عالي		 	       20  ــــ   19
بسيار خوب 		99/18ــــ17
خوب 		99/16ــــ16

ساير مقررات:
ماده 21: دانشجوي دوره دكتري بايد به طور تمام وقت به تحصيل بپردازد تا از امكانات دانشجوي دوره دكتري استفاده نمايد.دانشجودر مرحله آموزشي موظف است در هر نيمسال تحصيلي بين 6 تا 12 واحد درسي را انتخاب و ثبت‏نام نمايد مگر اينكه از 6 واحد درسي باقيمانده باشد و يا امكان ارائه بيشتر از 6 واحد نباشد.
ماده 22: عدم ثبت‏نام يا عدم تصويب طرح پژوهشي رساله در زمان مقرر، به منزله انصراف دانشجو از تحصيل تلقي مي‏شود.درموارداستثنائي كه دانشجوعذرموجه داشته باشدمي‏تواندبا‏موافقت‏گروه وتأييد شوراي تحصيلات‏تكميلي دانشكده و با توجه به مدت مجاز تحصيل حداكثر تا دو نيمسال از مرخصي تحصيلي استفاده كند.
 ماده 23: كليه دستورالعمل‌هاي اجرايي كه بوسيله گروه‌ها و دانشكده‌ها و براساس دستورالعمل مصوب شوراي دانشگاه تهيه مي‌شود,‏ پس از تصويب در گروه و شوراي تحصيلات تكميلي دانشگاه به عنوان دستورالعمل اجرايي آيين‌نامه دكتري تلقي شده و پس از ابلاغ رياست محترم دانشگاه لازم‌الاجرا است.

ماده 24: هرگونه تغيير و تفسير از آيين‌نامه و رفع ابهامات دانشكده‌ها و جايگزيني روش‌هاي پيشنهادي با رعايت مفاد آيين‌نامه مصوب و اين دستورالعمل به عهده شوراي تحصيلات تكميلي دانشگاه محول مي‌گردد، و در صورتي كه چارچوب با دستورالعمل مصوب شوراي دانشگاه باشد در شوراي دانشگاه بررسي خواهد شد.

ماده 25:  اين دستورالعمل مشتمل بر 23 ماده و 15 تبصره و 7 بند در جلسه مورخ 23/9/84 شوراي دانشگاه به تصويب رسيد و از سال تحصيلي 85-1384 قابل اجرا بوده و به دانشجويان دوره‌هاي قبل نيز تسري مي‌يابد.
﻿22/02/1392

بسمه تعالي






دسـتورالعمل اجــرایی آئـین‌نامه 
دورة دکتــری
 ورودی‌های 1390 و بعد از آن












دســتورالعمل اجــرایی آئین‌نامه 
   دورۀ دکتری (.Ph.D) 
دانشگاه شهيد بهشتی 
برای دانشجويان ورودی سال 1390 و بعد از آن

 مقدمه

به منظور تعيين ضوابط اجرایی دورۀ دکتري (Ph.D.) در دانشگاه شهيد بهشتي و با توجّه به سياست‌هاي وزارت علوم، تحقيقات و فناوري، در موارد تفويض اختيار شده به دانشگاه و مؤسّسات آموزش عالي و پژوهشي،  «دستورالعمل اجرایي آئین‌نامه دورۀ دکتري (Ph.D.) دانشگاه شهيد بهشتي» به شرح زیر تدوين شده‌ است. این دستورالعمل در راستای آئین‌نامة مصوّب جلسه 775 مورخ 8/8/1389 شورای برنامه‌ریزی آموزش عالی است. به منظور حفظ پیوستگی و انسجام مطالب، برخی مواد آئین‌نامه مذکور با قید شماره در این دستورالعمل اجرایی  تکرار شده است. بدیهی است اصل قوانین در آئین‌نامة مصوّب مذکور قید شده و این دستورالعمل صرفاً به منزله ضمیمه آن تلقی می گردد و بسیاری از مواد آئین‌نامه در این دستورالعمل تکرار نشده است.

ماده 1: تعاريف 
براي اختصار، واژه‌هاي ذیل به کار مي‌روند:
وزارت: وزارت علوم، تحقيقات و فنّاوري.
دانشگاه: دانشگاه شهيد بهشتي.
دورۀ دکتري: دورۀ دکتري تخصصی (Ph.D.).
واحد: هر يک از دانشكده‌ها و پژوهشكده‌هاي دانشگاه که بنابر مقرّرات مجازند دورۀ دکتري برگزار کنند.
گروه: کوچک‌ترين واحد سازماني آموزشي يا پژوهشي دانشگاه.
شورا: شورای آموزشی و تحصیلات تکمیلی دانشگاه.
آئين‌نامه: آئين‌نامۀ دورۀ دکتري، مصوب جلسة 775 مورخ 8/8/1389 شوراي برنامه‌ريزي آموزش عالی.
دانشجو: فردی است که پس از گذراندن کلیه مراحل لازم با رعایت مقرّرات مدوّن وزارت و دانشگاه ثبت‌نام رسمی نموده است.
ماده 2: شرایط پذیرش (ماده 3 آئین‌نامه):
الف) داشتن شرایط عمومی ورود به آموزش عالی
ب) داشتن مدرک تحصیلی کارشناسی ارشد مورد تأیید وزارت علوم ،تحقیقات و فناوری
ج) داشتن صلاحیت علمی
 د) داشتن توانایی در زبان خارجی

تبصره 1: پذیرش از طریق سازمان سنجش آموزش کشور (تبصره 2 آئین‌نامه):
نحوه احراز صلاحیت علمی و توانایی در زبان خارجی بر اساس آئین‌نامة آزمون‌های نیمه‌متمرکز ورودی دکتری مصوّب وزارت تعیین می‌شود.
تبصره 2: احراز توانایی زبان خارجی برای متقاضیان خارج از طریق سازمان سنجش 
ثبت‌نام رسمی از دانشجویانی که از طرقی غیر از آزمون نیمه متمرکز سازمان سنجش آموزش کشور پذیرفته شده‌اند، مانند دانشجویان استعداد‌های درخشان و بورسیه‌های وزارت و ... ، منوط به ارائة مدرکی دالّ بر کسب حداقل 80% حدّ ‌نصاب‌های‌ احراز توانایی در به کارگیری زبان خارجی، ذکر شده در مادة 14 این دستورالعمل، در بدو ورود به دانشگاه است. این دسته از دانشجویان موظّفند مانند سایر دانشجویان، قبل از درخواست مجوّز ارزیابی جامع، مدرک مربوط به اخذ نمرة کامل زبان را به عنوان یکی از سه جزء ارزیابی جامع ارائه نمایند.
تبصره 3: برای مربیان معرفی شده از سوی وزارت علوم و یا متقاضیان مشمول استفاده از آئین‌نامه «تسهیلات آموزشی دانشجویان شاهد و ایثارگر»، درصورتی‌که حائز شرایط تبصره 2 این ماده نیستند، لازم است در دورة زبان تخصصی مصوب دانشگاه (در پردیس دانشگاهی با پرداخت شهریه) در نیمسال اول به عنوان یک درس جبرانی شرکت و حداقل نمره قبولی (14) را کسب نمایند. همچنین ارائه 80% حد ّنصاب‌های مذکور در ماده 14 این دستورالعمل تا قبل از درخواست مجوز ارزیابی جامع الزامی است.
تبصره 4: براي دانشجويان خارجي، دوره زبان تخصصی انگلیسی مندرج در تبصره 3 فوق الذکر می تواند دوره زبان تخصصی فارسی مصوب دانشگاه باشد.

ماده 3: ظرفیت پذیرش دانشجو (ماده 4 آئین‌نامه):
ظرفیت پذیرش دانشجو با توجه به تعداد استاد راهنما که حدّاقل در مرتبه استادیار با حدّاقل دو سال سابقه تدریس در دوره‌های تحصیلات تکمیلی و راهنمایی دو پایان‌نامه کارشناسی ارشد باشد، تعیین می‌شود.













فصل یک
تعریف، مدّت، مراحل و واحدهای دوره

ماده 4: تعریف دوره (ماده 2 آئین‌نامه):
دورة دکتری بالاترین دورة تحصیلی آموزش عالی است که به اعطای مدرک تحصیلی می‌انجامد و رسالت آن تربیت افرادی است که با نوآوری در زمینه‌های مختلف علوم و فناوری در رفع نیازهای کشور و گسترش مرزهای دانش مؤثّر باشند. این دوره به دو شیوة «آموزشی- پژوهشی» و «پژوهشی» برگزار می‌شود.
تبصره: این دستورالعمل برای اجرای شیوة «آموزشی- پژوهشی» است. 

ماده 5: مدّت دوره 
مدّت مجاز تحصیل در دورة دکتری در شیوة «آموزشی- پژوهشی» حدّاقل سه سال و نیم و حدّاکثر چهار سال و نیم است و در صورت ضرورت به پیشنهاد استاد راهنما و تأیید گروه ذیربط، می‌توان حدّاکثر تا یک نیمسال تحصیلی به این مدّت افزود. این افزایش باید حدّاکثر تا دو هفته قبل از شروع آن نیمسال به صورت کتبی توسط واحد ذیربط به مدیریت تحصیلات تکمیلی دانشگاه اعلام شود.
تبصره 1: سنوات کمیسیونی (تبصره 20  آئین‌نامه):
در صورتی که دانشجو بنا به عللی خارج از اختیار خود و یا بروز مشکلات غیرقابل پیش‌بینی، در حدّاکثر مدّت مجاز موفّق به اتمام تحصیل نشود، به پیشنهاد استاد راهنمای دانشجو و تأیید شورای دانشگاه، کمیسیون بررسی موارد خاص بر حسب مورد با حضور استاد راهنما، وضعیّت دانشجو را بررسی می‌کند و متناسب با فعالیّت‌های کمی و کیفی و علمی دانشجو، در مورد مدّت و نحوة ادامه تحصیل یا اخراج او تصمیم‌گیری خواهد کرد؛ بر این اساس، مدّت مذکور جزو حدّاکثر مدت مجاز تحصیل دانشجو محسوب خواهد شد.
تبصره 2: برای استفاده از تبصره 1 این ماده، دانشجو باید حدّاقل شش هفته قبل از پایان سنوات تحصیلی، تقاضای خود را به استاد راهنما تسلیم نماید. استاد راهنما باید حدّاکثر ظرف دو هفته موضوع را از طریق واحد مربوط برای طرح در کمیسیون بررسی موارد خاص، به مدیریت تحصیلات تکمیلی دانشگاه ارسال کند. شوراي دانشگاه اختيار تصميم‌گيري براي ارسال درخواست به كميسيون بررسي موارد خاص را به معاونت آموزشي و تحصيلات تكميلي دانشگاه تفويض مي‌نمايد. طبق آئین‌نامه کمیسیون بررسی موارد خاص، دانشجو در صورت دریافت سنوات کمیسیونی ملزم به پرداخت شهریه خواهد بود. همچنین دریافت هرگونه خدمات دانشجویی مستلزم پرداخت هزینه متعارف خواهد بود.
ماده 6: مراحل دوره
دورۀ دکتري به دو مرحلۀ آموزشي و پژوهشي تقسيم مي‌شود. مرحلۀ آموزشي با پذيرفته شدن داوطلب آغاز و با قبولی در ارزيابي جامع خاتمه می‌یابد. مرحلۀ پژوهشي رسماً پس از مرحلۀ آموزشي آغاز می‌شود و با دفاع از رساله به پايان مي‌رسد.
تبصره: دانشجو مي‌تواند تحقيقات اوليۀ مرحلۀ پژوهشي خود شامل مطالعات اوّلیه، گردآوری اطّلاعات و بررسی‌های ادبیات مربوط برای تعیین موضوع رساله را در مرحلۀ آموزشي آغاز کند، گرچه نام‌نویسی رسمي وی براي مرحلۀ پژوهشي و تدوين رساله منوط به موفّقيت در ارزيابي جامع است.


ماده 7: واحدهای دوره (ماده 5 آئین‌نامه) :
مجموع واحدهای دورة دکتری 36 واحد است که در شیوه «آموزشی- پژوهشی» 12 تا 18 واحد آن واحدهای درسی و 18 تا 24 واحد آن مربوط به رساله است که در برنامة درسی مصوّب هر رشته تعیین می‌شود.




فصل دو
استاد راهنما و موضوع رساله

ماده 8: استاد راهنما (ماده 4 آئین‌نامه): 
مسئولیّت راهنمایی هر دانشجو از ابتدا بر عهدة استاد راهنما است که به درخواست دانشجو و موافقت عضو هیأت علمی و تأیید گروه ذیربط تعیین می‌شود.
تبصره 1: (تبصره 4 آئین‌نامه):
در صورت نیاز، به پیشنهاد استاد راهنما و تأیید گروه، مسئولیّت راهنمایی رسالة دانشجو را دو استاد راهنما (مشروط به اینکه راهنمای اوّل «اصلی» حدّاقل 60 درصد مسئولیّت هدایت رساله را بر عهده داشته باشد) به طور مشترک عهده‌دار می‌شوند.
تبصره 2: (تبصره 5 آئین‌نامه):
در صورت نیاز، به پیشنهاد استاد راهنما می‌توان ‌یک یا دو استاد مشاور برای هدایت دانشجو تعیین کرد.
تبصره 3: (تبصره 6  آئین‌نامه):
در شرایط خاص و به تشخیص شورا، انتخاب استاد راهنما و مشاور از بین متخصصان (با مدرک دکتری) خارج  از مؤسسه نیز بلامانع است.
تبصره 4:  شورای آموزشی و تحصیلات تکمیلی دانشگاه در حال حاضر شرایط را برای استفاده از برخی موارد مذکور در تبصره 6 آئین‌نامه، خاص نمی‌شناسد و استاد راهنمای اصلی باید از اعضای هیأت علمی تمام وقت دانشگاه با رتبة حدّاقل استادیاری و با درجة دکتری تخصصی در رشته متناسب انتخاب شود.
تبصره 5: تأیید نهایی استاد یا استادان راهنمای رساله به عهده شورای دانشکده است که می‌تواند به شورای گروه تفویض اختیار کند. 

ماده 9: موضوع رساله (ماده 6 آئین‌نامه): 
دانشجو موظّف است، در شیوة «آموزشی- پژوهشی» تا پایان نیمسال اوّل موضوع رسالة خود را با هماهنگی استاد راهنما تعیین و پس از تصویب شورای گروه، فعّالیت پژوهشی خود را آغاز کند.
تبصره 1: (تبصره 11 آئین‌نامه):
طرح پیشنهادی رسالة دانشجو در شیوة «آموزشی- پژوهشی» تا پایان نیمسال سوّم و پس از تصویب شورا رسمیّت می‌یابد و قابل اجرا است.
تبصره 2: دانشگاه اختیار تصویب طرح پیشنهادی رسالة دانشجو را به شورای تحصیلات تکمیلی واحد تفویض می‌نماید. واحد باید عنوان مصوّب رساله را در سیستم گلستان ثبت نماید.




فصل سه
مرحلة آمـوزشــی

ماده 10: دوره و دروس آموزشی
مدّت گذراندن واحد‌های آموزشی (12 تا 18 واحد طبق برنامة درسی مصوّب هر رشته) حدّاکثر دو نیمسال است. دانشجو در مرحلة آموزشی موظّف است در هر نیمسال تحصیلی 6 تا 12 واحد درسی از درس‌های مرحلة آموزشی را انتخاب و ثبت‌‌نام نماید. حداقل واحد، بدون در نظر گرفتن دروس جبرانی محاسبه می‌شود. نمرات دروس باید طبق زمانبدی مربوط و تا قبل از نیمسال سوم در سیستم جامع دانشگاهی گلستان ثبت شده باشند.
تبصره 1:  اهداف واحد‌های درسی (تبصره 8  آئین‌نامه):
واحد‌های درسی به منظور تسلّط بر مفاهیم نوین هر رشته و تقویت توان علمی داشجو برای اجرای فعالیّت‌های پژوهشی با نظر استاد راهنما و بر اساس برنامة درسی مصوّب هر رشته انتخاب می‌شود.
تبصره 2: کلاس درس دورة دکتری با حدّاقل 3 دانشجوی دکتری رسمیّت می‌یابد. در موارد استثنایی برگزاری کلاس یک نفره، به پیشنهاد شورای تحصیلات تکمیلی واحد و موافقت مديريت تحصیلات تکمیلی دانشگاه تا سقف دو درس و در مجموع 4 واحد برای هر دانشجو، بلامانع است.
تبصره 3: هر دانشجو می‌تواند حدّاکثر چهار واحد را در هر نیمسال و حدّاکثر نیمی از واحدهای درسی خود را در کلّ دوره با یک استاد بگذراند.
تبصره 4: دروس جبرانی (تبصره 10 آئین‌نامه):
در شرایط خاص و در صورت نیاز، به تشخیص استاد راهنما و تأیید گروه ذیربط، دانشجو موظّف است حداکثر تا 6 واحد درسی را به صورت جبرانی بگذراند. نمرة دروس جبرانی در تعیین میانگین کلّ محاسبه نمی‌شود. (نمرة قبولی لازم برای هر گونه درس جبرانی 14 است.) 
تبصره 5: اسامی دروس جبرانی مصوّب باید قبل از پایان اولین نیمسال تحصیلی دانشجو به مدیریت تحصیلات تکمیلی دانشگاه ارسال شود.
تبصره 6: گذراندن دروس جبرانی ناشی از عدم تجانس رشته در مقطع تحصیلی قبلی و کنونی دانشجو، مشمول پرداخت شهریه مصوب دانشگاه می‌باشد.
تبصره 7: گذراندن دروس‌ جبرانی، مدّت مجاز دورة آموزشی را افزایش نخواهد داد.
تبصره 8: دروس‌ جبرانی نباید به صورت مستقل برای دانشجویان دکتری ارائه شود.

ماده 11: حدّ نصاب نمرات  دورة آموزشی (تبصره 9 آئین‌نامه):
حداقل نمرة قبولی در هر درس 14 از 20 و میانگین قابل قبول نمره‌های دانشجو در همه درس‌ها 16 از 20 است. ولی چنانچه میانگین دانشجو کمتر از 16 باشد، دانشجو مجاز خواهد بود با نظر استاد راهنما حدّاکثر در یک نیمسال تحصیلی درس‌هایی را علاوه بر سقف واحدهای درسی برای جبران میانگین کل بگذراند.





فصل چهار 
ارزیابی جامع

ماده 12: ارزیابی جامع و مراحل آن
کلیّة دانشجوياني که درس‌های مرحلۀ آموزشي را با توجّه به مادة 11 دستورالعمل اجرایی با موّفقيت گذرانده باشند، باید در ارزيابي جامع شركت کنند. ارزیابی جامع شامل ارزیابی قابلیّت‌های آموزشی، پژوهشی و توانایی در به کارگیری زبان خارجی است.
تبصره: برگزاري ارزیابی جامع منوط به صدور مجوّز از سوي مديريت تحصيلات تكميلي دانشگاه است. درخواست صدور مجوّز از طرف واحد باید حدّاقل یک ماه قبل از برگزاری جلسه و نیز حدّاقل یک ماه قبل از اتمام سنوات مجاز ارزیابی جامع دانشجو ارسال ‌گردد.

ماده 13: زمان‌بندی‌ ارزیابی جامع
دانشجو می‌تواند در یک نیمسال صرفاً جهت ارزیابی جامع نام‌نویسی کند. اولین ارزیابی جامع باید در نیمسال سوم برگزار شود. برای ارزیابی جامع، دانشجو باید حدّاکثر هشت هفته پس از شروع نیمسال تحصیلی، کتباً آمادگی شرکت در ارزیابی جامع را به استاد راهنما اعلام نماید. کلیه استادان طبق ماده 10 موظفند نمرات دانشجو را در سیستم جامع دانشگاهی گلستان ثبت نمایند. پس از موافقت استاد راهنما و شورای گروه، معاونت تحصیلات تکمیلی واحد باید در فاصلة حدّاقل یک ماه قبل از برگزاری ارزیابی جامع جهت اخذ مجوز از مدیریت تحصیلات تکمیلی دانشگاه اقدام نماید. زمان برگزاری ارزیابی جامع باید در همان نیمسالی باشد که دانشجو اعلام آمادگی نموده است.
تبصره 1: واحد باید نتیجۀ ارزيابي جامع را طی دو هفته پس از برگزاری آن، به صورت کتبی و به همراه صورتجلسات مربوط به مدیریت تحصیلات تکمیلی دانشگاه اعلام کند تا دانشجو برای انتخاب ‌واحد و ثبت‌نام فرصت مناسب را داشته باشد. در صورتی که فاصلة زمانی بین ارزیابی آموزشی و پژوهشی بیشتر از یک هفته باشد، واحد می‌تواند نتیجه هر کدام را جداگانه ارسال نماید. تحصیلات تکمیلی دانشگاه موظّف است قبولی یا ردّی دانشجو در ارزيابي جامع را به صورت کتبی به وی اطّلاع دهد.
تبصره 2: مدّت مجاز مرحلۀ آموزشي تا پایان کلیّة مراحل ارزیابی جامع، 2 تا 4 نيمسال تحصيلي است. در صورتی که دانشجو در مدّت مجاز موّفق به گذراندن ارزیابی جامع نشود، یک نیمسال به این مدت افزوده خواهد شد. چنانچه دانشجو نتواند در اين مدّت ارزیابی جامع را با موّفقیت به پايان برساند، از ادامۀ تحصيل محروم مي‌شود.

ماده 14: احراز توانایي در به کارگیری زبان خارجي
احراز توانایی دانشجو در به کارگیری زبان خارجی به دو صورت قابل انجام است و ارائة گواهی آن شرط لازم برای درخواست مجوّز ارزیابی جامع است:
    1. از طریق آزمون‌های زبان و کسب حدّاقل امتیاز به شرح ذیل
	(TOLIMO : 500) ؛ (TOEFL: 500) ؛ (IELTS: 5/5) و (MCHE: 50)
    2. کسب نمره قبولی در دوره زبان خارجی مصوب شوراي آموزشي و تحصيلات تكميلي دانشگاه.
تبصره 1: چنانچه زبان خارجی دانشجو انگلیسی نباشد، یا گروه مربوط دانستن زبان خارجی دیگری را به جای زبان انگلیسی لازم بداند، معادل سازی لازم پس از تصویب شورای آموزشی و تحصیلات تکمیلی دانشگاه امکان‌‌پذیر خواهد بود.
تبصره 2: براي دانشجويان خارجي، ، احراز توانایی دانشجو در به کارگیری زبان خارجی مطابق با تبصرة 4 مادة 2 خواهد بود و یا در صورت تأييد شوراي گروه و شوراي تحصيلات تكميلي واحد، احراز توانایی در به کارگیری زبان فارسي كفايت مي‌كند. در اين صورت واحد بايد پيشنهادات مصوب خود در خصوص جزئيات نحوة احراز اين توانايي (از جمله كسب نمره قبولي در دورة مصوب يا امتحانات متعارف) را براي تصويب نهايي به شوراي آموزشي و تحصيلات تكميلي دانشگاه ارسال نمايد.
تبصره 3: برای مربیان معرفی شده از طریق وزارت علوم و یا متقاضیان مشمول استفاده از آئین‌نامه «تسهیلات آموزشی دانشجویان شاهد و ایثارگر»، احراز توانایی دانشجو در به کارگیری زبان خارجی مطابق با تبصرة 3 مادة 2 خواهد بود.

ماده 15: ارزيابي آموزشی
ارزيابي آموزشی شامل دو بخش کتبی و شفاهی است که با نظارت شوراي تحصيلات تکميلي واحد، توسّط هيأت داوران به شرح ذیل (مادة 17 همین دستورالعمل) برگزار می‌شود. بخش کتبي 30 تا 60 درصد و بخش شفاهي 70 تا 40 درصد نمرۀ ارزيابي آموزشی را تشكيل مي‌دهد و میانگین این دو بخش ‌باید حدّاقل 16 باشد. نسبت هر يك از موارد را گروه مربوط تعیین و پس از تصويب شوراي تحصيلات تکميلي واحد باید به مدیریت تحصیلات تکمیلی دانشگاه ارسال شود و به اطّلاع دانشجو نیز برسد. بخش‌های کتبی و شفاهی به شرح ذیل است:
الف) بخش کتبي شامل سه درس اصلی به پیشنهاد استاد راهنما و تصویب شوراي گروه است. نمرۀ ميانگين این بخش باید حدّاقل 15 باشد.
ب) نمرۀ بخش شفاهي با توجه به موارد ذیل است:
    1. مصاحبه دربارۀ محتواي دروس دورة آموزشي.
    2. قدرت بيان و تحليل مباحث علمي.
تبصره 1: شوراي گروه مي‌تواند به جاي سه درس به عنوان موضوع ارزيابي كتبي، «سطح دانش بنيادي» مطلوب را تعريف كند كه پس از تصويب شوراي تحصيلات تكميلي واحد رسميت مي‌يابد و قابل اجرا خواهد بود.
تبصره 2: دانشجوياني که نمرة بخش کتبی ارزیابی آموزشی آنها  کمتر از 15 و یا میانگین کلّ نمرات ارزیابی آموزشی آنها کمتر از 16 باشد، فقط يكبار ديگر می‌توانند در ارزیابی آموزشی، با رعایت سقف مدّت دورۀ آموزشی (حداکثر پنج نیمسال) شركت کنند؛ در غیر این ‌صورت، از ادامۀ تحصیل محروم می‌شوند.

ماده 16: ارزیابی پژوهشی 
ارزیابی پژوهشی شفاهی است و بر اساس دفاع نهایی از طرح پیشنهادی رساله خواهد بود. ارزیابی این دفاع بر عهدۀ هيأت داوران به شرح ذیل و حتّی‌المقدور با همان اعضای هيأت داوران بخش ارزیابی آموزشی است. دانشجو موظف است طرح پيشنهادي مصوب و مورد تأييد استاد راهنماي خود را به صورت مبسوط و مكتوب حداقل دو هفته قبل از برگزاري جلسه ارزيابي به كليه اعضاي هيأت داوران تحويل دهد. پذیرش طرح پیشنهادی از سوی هیأت داوران، به منزلة موفّقیت در این ارزیابی خواهد بود.
تبصره 1: در صورتيكه طرح پيشنهادي رساله از زمان تصويب آن توسط شوراي تحصيلات تكميلي واحد (موضوع تبصره 1 ماده 9 دستورالعمل) تغيير كرده باشد، لازم است طرح جديد قبل از دفاع در ارزيابي جامع به تصويب شوراي مذكور برسد.
تبصره 2: چنانچه دانشجو در مدّت مقرّر (حدّاکثر تا پایان نیمسال چهارم) موفّق به دفاع مقبول از پيشنهاد طرح پژوهشي رسالة خود نشود، مي‌تواند با موافقت استاد راهنما، حدّاكثر تا يك نيمسال ديگر از طرح پيشنهاد‌ی خود دفاع كند؛ در غير اين ‌صورت از ادامه تحصیل در این دوره محروم خواهد شد. در هر صورت کلّیة مراحل ارزیابی شامل ارزیابی پژوهشی نیز باید قبل از پایان نیمسال پنجم به اتمام برسد.
تبصره 3: واحد موّظف است پذیرش و ثبت موضوع رسالۀ دانشجو را به صورت کتبی به وی ابلاغ کند و طرح پيشنهادی پژوهشي و صورتجلسۀ تصويب طرح پیشنهادی را به همراه سایر مدارک مورد نیاز، حداكثر ظرف دو هفته پس از تصويب به مديريت تحصيلات تكميلي دانشگاه ارسال نمايد. 

ماده 17: ترکیب هيأت داوران: 
ترکیب هيأت داوران به این شرح است: استاد يا استادان راهنما (در مجموع داراي يك رأي)، استاد يا استادان مشاور (در مجموع داراي يك رأي) و حدّاقل سه داور از اعضای هيأت علمي داراي حدّاقل مرتبۀ استادياري (هر يك داراي يك رأي) به پیشنهاد شوراي گروه و تأیید شوراي تحصيلات تکميلي واحد، و نمایندۀ معاونت آموزشی و تحصیلات تکمیلی دانشگاه (یک عضو هیأت علمی و عضو شوراي تحصيلات تکميلي واحد) با وظايف مشروح در تبصره 1. حتّی‌الامکان يكی از داوران از خارج گروه و با رتبة دانشیاری و يك داور الزاماً از داخل گروه باشد. در مجموع حدّاقل دو تن از اعضاء هیأت باید حدّاقل دارای مرتبۀ دانشیاری باشند. معاونت آموزشی و تحصیلات تکمیلی دانشگاه می‌تواند نمایندة خود را با و يا بدون حقّ رأی معرّفی نماید. در مجموع حدّاقل پنج رأی و حضور نماينده معاونت آموزشي و تحصيلات تكميلي دانشگاه و استادان راهنما برای رسمیت یافتن جلسه و داوری لازم است.
تبصره 1: نمايندۀ معاونت آموزشي و تحصيلات تكميلي دانشگاه بايد یک عضو هیأت علمی و عضو شوراي تحصيلات تکميلي واحد باشد. وظايف اين نماينده عبارت است از اجراي مصوبات مقرر، اداره و نظارت بر حسن اجراي جلسه و جمع‌بندی و اعلام نتایج ارزیابی به مدیریت تحصیلات تکمیلی دانشگاه. 
تبصره 2: تخصص كليه اعضاي هيأت داوران كه داراي حق رأي مي‌باشند بايد متناسب با موضوع رساله باشد.
تبصره 3: در صورتيكه رساله داراي دو استاد راهنما باشد و حضور يكي از آن‌ها در جلسه امكان‌پذير نباشد، با تشخيص و تصويب شوراي گروه و شوراي تحصيلات تکميلي واحد، تشكيل رسمي جلسه با مابقي اعضاي هيأت داوران بلامانع است.
تبصره 4: روش تعیین هیأت داوران
استادان راهنما و مشاور رساله، اسامی دو داور داخلی و دو داور خارجی را به شوراي گروه پیشنهاد می‌کنند. شوراي گروه یک داور (داخلی یا خارجی) از اسامی پیشنهادی فوق و مابقی را به انتخاب خود (از بین داوران پیشنهادی یا به غیر از آنها) تعیین و به شورای تحصیلات تکمیلی واحد معرفی می‌کند. پس از تأیید داوران توسط شورای تحصیلات تکمیلی واحد، این شورا یک نفر را به عنوان نمایندۀ معاونت آموزشی و تحصیلات تکمیلی دانشگاه پیشنهاد می‌نماید. مدیریت تحصیلات تکمیلی دانشگاه برابر مقررات ضمن صدور مجوّز دفاع، نمایندة خود را معرفی می‌نماید.
 




فصل پنج 
مرحلة پژوهشی
ماده 18: 
اخذ واحد رساله صرفاً از اوّلین نیمسال تحصیلی پس از پذیرفته شدن در کلیّه مراحل ارزیابی جامع امکان‌پذیر خواهد بود.

ماده 19: گزارش پیشرفت کار پژوهشی
فعّالیت‌های علمی و پژوهشی دانشجو در مرحلۀ تدوین رساله باید با هدایت و نظارت استاد راهنما باشد. دانشجو موظّف است برابر برنامۀ زمان‌بندی شده توسّط استاد (استادان) راهنما نتیجة تحقیقات خود را به وی گزارش دهد. همچنین دانشجو موظّف است در پايان هر نيمسال تحصیلی گزارش پیشرفت کار پژوهشی خود را به صورت کتبی و شفاهی (در قالب سمینار) به کمیته راهبردی (شامل استاد راهنما، استاد مشاور و نماینده تحصیلات تکمیلی واحد) ارائه نماید. صورتجلسه ارزیابی گزارش پیشرفت کار پژوهشی دانشجو توسط کمیته راهبردی باید حدّاکثر تا دو هفته قبل از پایان نیمسال تحصیلی برای درج در پرونده توسّط واحد به مدیریت تحصیلات تکمیلی دانشگاه ارسال شود. ثبت‌نام در هر نيمسال تحصيلي منوط به ارائة گزارش پيشرفت كار پژوهشي نیمسال قبلی خواهد بود. در صورت عدم ارائة گزارش پیشرفت کار پژوهشی، شورای آموزشی و تحصیلات تکمیلی واحد باید پرونده آموزشی دانشجو را بررسی و پیشنهاد خود را دربارة وضعیّت تحصیلی دانشجو به مدیریت تحصیلات تکمیلی دانشگاه برای اتّخاذ تصمیم ارسال نماید.
تبصره: نحوه ارزیابی گزارش پیشرفت پژوهشی
نتیجه ارزیابی گزارش پیشرفت کار پژوهشی در کمیته راهبردی به صورت عالی، بسیار خوب، خوب و یا غیرقابل قبول است و توسط استاد راهنما در سیستم گلستان درج موقت می‌شود. درج این ارزیابی در سیستم گلستان شرط ثبت‌نام در نیمسال بعدی است. این ارزیابی‌ها می‌تواند در تعیین درجة نهایی رساله در زمان دفاع و در پاسخ به درخواست‌های دانشجو مانند سنوات تحصیلی اضافه مؤثر باشد. ارزیابی‌های مذکور پس از دفاع نهایی و ثبت درجه رساله، از کارنامه دانشجو حذف خواهد شد.
ملاکهای ذیل را می‌توان در ارزیابی مدّ نظر قرار داد:
1) کیفیت گزارش کتبی و شفاهی و ارائه آن
2) حضور تمام وقت و مؤثر دانشجو در گروه و انجام فعالیت‌های پژوهشی مورد تأیید استاد راهنما
3) چاپ مقالات 
4) شرکت در سمینارها





فصل شش 
کفایت دستاوردهاي علمي و برگزاري جلسه‌های پیش‌دفاع و دفاع

ماده 20: دفاع از رساله (ماده 8 آئین‌نامه):
دانشجو پس از تدوین رساله و تأیید استاد راهنما و به شرط کفایت دستاوردهای علمی رساله، موظّف است در حضور هیأت داوران از رسالة خود دفاع کند. 

ماده 21: شرط کفایت دستاوردهاي علمي
شرط کفایت دستاوردهاي علمي رساله، موضوع تبصرة 16 آئین‌نامه، با پیشنهاد استاد راهنما و تأیید شورای گروه و شورای تحصیلات تکمیلی واحد و با حصول شرایط ذیل محرز می‌گردد:
الف) ارائة رساله مورد تأیید استاد راهنما
ب) چاپ حدّاقل یک مقالة برگرفته از رساله با تأیید کتبی استاد راهنما و اخذ حدّاقل 5 امتیاز از بند 3-1 آیین‌نامة ارتقاء مرتبة اعضای هیأت علمی در یکی از نشریات معتبر: 1. نشريه‌های نمایه شده درISI 2. نشريه‌های نمايه شدۀ معتبر بين‌المللي 3. مجلّات علمي - پژوهشي مورد تأیید وزارت علوم، تحقیقات و فنّاوری یا وزارت بهداشت، درمان و آموزش پزشکی 4. نشريه‌های نمایه شده در ISC. ارائة نسخة‌ اصل مقالات ضروری است. نام دانشگاه شهید بهشتی باید در هر مقاله مورد محاسبه در جایگاه مؤسسه اصلی قید شود. در صورتیکه دانشجو نام دانشگاه یا مؤسسه دیگری را در جایگاه دوم برای خود قید کند، هیچ امتیازی به آن تعلق نمی‌گیرد.
ج) کسب تأییدیه آمادگی برای دفاع در جلسه پیش‌دفاع
جلسه پیش‌دفاع در صورت احراز شرایط مندرج در بند‌های الف) و ب) به تأیید استاد راهنما قابل برگزاری است. این جلسه به صورت غیرعلنی و با حضور استادان راهنما و مشاور و داوران داخلی برگزار می‌شود. این جلسه باید حداقل یک ماه قبل از جلسه دفاع و با رعایت سنوات مجاز تحصیلی و سایر مقررات آموزشی تشکیل شود. واحد در هر صورت باید نتایج جلسه پیش دفاع را به مدیریت تحصیلات تکمیلی دانشگاه اعلام نماید.
تبصره 1: واحد‌ها موظفند لیست نشریات معتبر پیشنهادی شورای تحصیلات تکمیلی خود را در هر رشته با اطلاعات کامل از جمله امتیاز آنها در چارچوب مصوبات هیأت ممیزه به معاونت پژوهشی دانشگاه اعلام نمایند. لیست پس از تصویب شورای پژوهشی دانشگاه معیار اعتبار نشریات است.
تبصره 2: سهم امتیاز دانشجو از هر مقاله، علی‌رغم ذکر  نام استادان راهنما و مشاور در آن، همواره کامل محاسبه می‌شود (ضریب 1). در صورتی که به جز استادان راهنما و مشاور نام شخص دیگری در مقالة مستخرج از رسالة دانشجو ذکر شده باشد، دانشجو باید (بدون لحاظ نمودن جایگاه اسامی استادان راهنما و مشاور) نویسندة اول باشد و درصد سهم مقاله بر اساس تقسیم‌بندی جدول ارتقاء اعضای هیأت علمی محاسبه می‌شود که در این صورت شامل سهم استادان راهنما و مشاور نیز خواهد بود.
تبصره 3: ارسال مقالات برای چاپ در نشریات بلااستثناء باید با هماهنگی استاد راهنما باشد.
تبصره 4: جایگزین‌های مقاله (تبصره 15  آئین‌نامه):
در شرایط خاص و در صورتی که دانشجویان هر دو شیوه از تولید دانش فنی، ثبت اختراع، اکتشاف و نوآوری «ارزیابی و تأیید شده توسط مراجع ذیصلاح علمی»، آثار بدیع هنری، کتاب تألیفی و تصنیفی «مورد تأیید دستگاه متقاضی» برخوردار باشند پس از تأیید هیأت داوران و شورا از ارائه مقاله معاف خواهند بود.
تبصره 5: برای استفاده از تبصرة 15 آئین‌نامه، واحد‌ها باید قبل از درخواست مجوّز دفاع، پیشنهادهای خود را در صورت تأیید توسط هیأت داوران در جلسه پیش‌دفاع برای تصویب به شورای آموزشی و تحصیلات تکمیلی دانشگاه ارسال کنند.
تبصره 6: رساله باید به زبان فارسی تهیه شود و ارائه چکیده به زبان فارسی و انگلیسی الزامی است و باید مطابق با معیار دانشگاه تهیّه شود. چکیده به زبان انگلیسی باید هم به صورت متعارف و مطابق با چکیده فارسی و هم به صورت مبسوط ارائه شود. همچنین در صورت درخواست استاد راهنما ارائه چکیده به زبان خارجی دیگری نیز الزامی است.
تبصره 7: دانشجویان شاغل به تحصیل در شعب خارج از کشور دانشگاه، با درخواست رئیس شعبه یا پردیس و تصویب شورای تحصیلات تکمیلی دانشگاه، می‌توانند رسالۀ خود را به زبان غیرفارسی تهیه کنند.

ماده 22: برگزاري جلسۀ دفاع
ادارة جلسۀ دفاع به عهده نمایندة معاونت آموزشی و تحصیلات تکمیلی دانشگاه است. این جلسه با حضور هيأت داوران و ضوابط مشروح در مادة 17 دستورالعمل و حتّی‌المقدور با همان اعضای هيأت داوران بخش ارزیابی جامع برگزار می‌شود. لکن در این جلسه نمایندة معاونت آموزشی و تحصیلات تکمیلی دانشگاه بدون حق رأی است و دو نفر از داوران باید از خارج دانشگاه و دارای حکم وزارتین و حداقل یک نفر از آنها دارای رتبه دانشیاری باشد. در مجموع حدّاقل پنج رأی و حضور نمايندة معاونت آموزشي و تحصيلات تكميلي دانشگاه و استادان راهنما برای رسمیت یافتن جلسه و داوری لازم است.
تبصره 1: تخصص دو داور خارج از دانشگاه نیز باید همانند داوران داخلی، به تشخیص شورای گروه و شورای آموزشی و تحصیلات تکمیلی واحد، مرتبط با موضوع رساله باشد.
تبصره 2: دانشجو موظّف است در این جلسه گزارشی از کار تحقیقاتی رسالۀ خود را ارائه و از آن دفاع کند.
تبصره 3: برگزاري جلسۀ دفاع منوط به صدور مجوّز از سوي مديريت تحصيلات تكميلي دانشگاه است. درخواست صدور مجوّز از طرف واحد باید حدّاقل یک ماه قبل از اتمام سنوات تحصیلی و برگزاری جلسة دفاع دانشجو ارسال ‌گردد.

ماده 23: ارزیابی رساله
ارزیابی رساله براساس محتوای پژوهشی و شاخص‌های نوآوری علمی، نحوه نگارش و تدوین محتوی رساله، کیفیت دفاع از یافته‌ها، رعایت زمان‌بندی اجرای رساله و ساير موارد همگی مشروح در تبصره 3 انجام و نتیجة آن به یکی از دو صورت زیر تعیین می‌شود:
الف) قبول (در یکی از سطوح: عالي (ممتاز)، عالی، بسیار خوب، خوب، خوب (قابل قبول))
ب) غیر قابل قبول.
تبصره 1: ارزیابی رساله در دو مرحله انجام می‌شود. ابتدا قبول بودن یا غير ‌قابل قبول بودن رساله به رأی‌گیری محرمانه گذاشته می‌شود. قبول شناخته شدن رساله منوط به کسب حداقل 3/2 این آرا است و در این صورت درجة رساله با رأی‌گیری محرمانه تعیین می‌شود.
تبصره 2: در صورتي‌كه اعضاي هيأت داوران در تعيين درجۀ رساله هم رأی نباشند، درجۀ رساله بر اساس ميانگين نمرات اعضاي هيأت داوران (با رأی‌گیری مجدد محرمانه) به شرح ذیل تعيين می‌شود. در هر صورت در صورتجلسه صرفاً درجه قید می‌شود.
20		            عالي (ممتاز)
از 19 تا 99/19		عالي
از 18 تا 99/18		بسيارخوب
از 17 تا 99/17		خوب
از 16 تا 99/16		خوب (‌قابل قبول)
کمتر از 16		غير‌قابل قبول

تبصره 3: در شرایط استثنائی كه اعضاي هيأت داوران نمرة رساله را 20 و درجۀ آن را عالي (ممتاز) تعیین نمایند، دلایل مشروح باید در صورتجلسه نوشته شود.

تبصره 4: جزئیات ملاک‌های نحوه ارزیابی رساله
وظیفة هیأت داوران، ارزیابی دقیق و احراز کفایت دستاوردهای علمی و صحّت رساله با توجه به نشانگرهای ذیل است. 
الف) نشانگرهای محتوای پژوهشی و شاخص‌های نوآوری علمی:
    • کیفیت پژوهش از نظر روش تحقیق، یافته‌ها و استنتاج‌های علمی.
    • تعداد و کیفیت مقالات چاپ شده (یا با پذیرش قطعی) در مجلات علمی- پژوهشی معتبر.
    • تعداد و کیفیت اختراع ثبت شده و تولید دانش فنّی (به تأیید سازمان پژوهش‌های علمی- صنعتی کشور یا مراجع معتبر بین المللی).
    • تعداد و کیفیت آثار بدیع هنری به تأیید یک مرجع معتبر ملی .
    • ساير موارد.
ب) نشانگرهای نحوه نگارش و تدوین محتوی رساله:
    • رعایت شیوه‌نامه نگارش مصوب دانشگاه. 
    • کيفيت نگارش.
    • حروف‌چيني و ويرايش رساله.
    • نگارش چکيده فارسی. 
    • نگارش چکيده انگليسی. 
    • نگارش مقدمه، کليات و مروری بر مطالعات.
    • نگارش روش کار و مواد مورد استفاده.
    • نگارش نتايج و استفاده صحيح از نمودار، جدول، عکس.
    • نگارش بحث و نتيجه گيری و ارائه پيشنهادات.
    • منابع مورد استفاده و نگارش منابع.
    • سایر موارد.
ج) نشانگرهای کیفیت دفاع از یافته‌ها:
    • اثبات نوآوری رساله.
    • تسلط برموضوع رساله.
    • توانایی پاسخگویی به سؤالات داوران.
    • طبقه بندی و انسجام مطالب.
    • رعایت وقت جلسه.
    • استفادة مناسب از ابزار کمک آموزشی
    • شیوایی بیان.
    • ساير موارد.
د) نشانگرهای رعایت زمان‌بندی اجرای رساله:
    • نمرات ارزيابي پيشرفت كار پژوهشي در ترم‌هاي قبلي.
    • ارائه‌ی به موقع گزارش‌های سه ماهه و کیفیت آن.
    • برگزاری به موقع سمینارها  و کیفیت آنها.
    • ساير موارد
تبصره 5: واحد‌ها باید سقف و ریز امتیاز هر یک از نشانگرهای فوق را بررسی و پس از تصویب شورای گروه و شورای تحصیلات تکمیلی واحد، آن را به معاونت آموزشی ارسال نمایند.
تبصره6: ارزیابی غير‌قابل قبول (تبصره 18 آئین‌نامه):
چنانچه رسالة دانشجو «غير‌قابل قبول» ارزیابی شود، بنا به تشخیص هیأت داوران، دانشجو مجاز است طی حدّاکثر شش ماه، به شرط اینکه از حدّاکثر مدّت مجاز تحصیل بیشتر نشود، اصلاحات لازم را در رساله به عمل آورد و صرفاً یک بار دیگر از آن دفاع کند.
تبصره 7: تشخيص هيأت داوران مبني بر قبول رساله با هر یک از درجات پنج گانه (در یکی از سطوح: عالي (ممتاز)، عالی، بسیار خوب، خوب، خوب (قابل قبول)) مذکور در مادة 23 دستورالعمل، به مفهوم نادیده گرفتن اصلاحات احتمالي لازم در رساله نخواهد بود؛ بلکه پذیرش مشروط رساله به اين مفهوم است که پس از انجام اصلاحات مورد نظر هيأت داوران، نیازی به دفاع مجدّد از رساله نیست. در این صورت، دانشجو باید حدّاکثر ظرف مدّت یک ماه پس از دفاع، رسالة اصلاح شده را با تأیید مجدد استاد راهنما و یکی از داوران (به انتخاب هیأت داوران)، به واحد تحویل دهد. متعاقباً واحد آموزشی باید ظرف حداکثر یک ماه کلیّه مدارک تکمیل شده مربوط به فراغت از تحصیل، از جمله رسالة اصلاح شده و صورتجلسة دفاع را به تحصیلات تکمیلی دانشگاه تحویل دهد. در این صورت تاریخ فراغت از تحصیل همان تاریخ قید شده در صورتجلسه دفاع خواهد بود. 
تبصره 8: در صورتیکه به دلیل تأخیر دانشجو در تحویل رسالة اصلاح و تأیید شده، کلیه مدارک مربوط به فراغت از تحصیل ظرف مدت حداکثر دو ماه بعد از تاریخ برگزاری جلسه دفاع، آماده ارسال به مدیریت تحصیلات تکمیلی دانشگاه نباشد، واحد باید موضوع و تصمیم اتخاذ شده خود را به صورت کتبی به مدیریت تحصیلات تکمیلی دانشگاه ارسال نماید. این تصمیم می‌تواند به یکی از دو صورت ذیل باشد:
الف) دانشجو نیاز به دفاع مجدد دارد و در این صورت باید درخواست مجوز دفاع نیز متعاقباً ارسال شود.
ب) دانشجو نیاز به دفاع مجدد ندارد و مدارک تکمیل شده وی متعاقباً ارسال خواهد شد.
در هر دو صورت تاریخ فراغت از تحصیل، تاریخ ارسال مدارک لازم برای فراغت از تحصیل، از آموزش واحد به مدیریت تحصیلات تکمیلی خواهد بود. وقفة ایجاد شده از زمان دفاع اولیه، با رعایت کلیه ضوابط و در چهار‌چوب سنوات آئین‌نامه‌ای و قابل اعطاء از طرف دانشگاه، جزو سنوات تحصیلی دانشجو محاسبه و طبق ضوابط و حسب مورد، دانشجو مکلف به پرداخت شهریه سنوات اضافه خواهد بود.
تبصره 9: درجۀ رساله در نیمسال مقارن با تاریخ فراغت از تحصیل در کارنامه ثبت و در محاسبۀ میانگین کل تأثیر ندارد.
ماده 24: درجة دکتری (ماده 10 آئین‌نامه):
دانشجو پس از گذراندن واحدهای درسی و کسب درجة «قبول» از رسالة خود به دریافت درجة دکتری نائل می‌شود. 
تبصره: مدرک دورة دکتری 
مدرک دورة دکتری حسب مورد با ذکر شیوه (آموزشی-پژوهشی یا پژوهشی) و نوع پذیرش (مانند روزانه، نوبت دوم، پردیس خودگردان و غیره) صادر می‌شود.



	
	

فصل هفت
سایر مقرّرات

ماده 25: تحصیل به صورت تمام وقت
تحصیل دانشجو در دورۀ دکتري به صورت تمام وقت بوده و دانشجو موظّف است در زمان‌هایی که گروه تعیین می‌کند در دانشگاه حضور یابد و برنامه‌های آموزشی و پژوهشی خود را انجام دهد. تحصیل دانشجویانی که رابطۀ استخدامی (رسمی یا پیمانی) با ارگانهای دولتی یا غیردولتی دارند، منوط به اخذ مرخصی یا مأموریت تحصیلی در تمام طول دوره تحصیل است.
تبصره: شورای آموزشی و تحصیلات تکمیلی واحد باید در صورت عدم حضور تمام وقت دانشجو موضوع را به مدیریت تحصیلات تکمیلی دانشگاه اعلام نماید.

ماده 26: حضور و غیاب دانشجو
حضور دانشجو در همۀ برنامه‌های درسی و دیگر فعّالیت‌های آموزشی و پژوهشی دوره الزامی است. غیبت دانشجو در هر درس نباید از سه شانزدهم مجموع ساعت‌های آن درس تجاوز کند. در غیر این‌صورت، نمرۀ دانشجو در آن درس صفر محسوب می‌شود.
تبصره: اگر غیبت دانشجو در یک درس بیش از حدّ مجاز باشد و از نظر واحد و مدیریت تحصیلات تکمیلی دانشگاه موجه تشخیص داده شود، آن درس از مجموعۀ دروس انتخابی وی حذف می‌شود. در این صورت، رعایت حدّ نصاب شش واحد در آن نیمسال الزامی نیست، ولی آن نیمسال از نظر مدّت تحصیل برای دانشجو، یک نیمسال کامل محسوب می‌شود. این‌گونه دانشجویان موظّفند حدّاکثر تا دو هفته پس از تاریخ غیبت، مدارک خود را برای بررسی به واحد مربوط ارائه دهند.

ماده 27: ثبت نام، مرخّصي تحصيلي و اتمام سنوات تحصیلی
دانشجو باید تا زمان فراغت از تحصیل در هر نیمسال ثبت‌نام کند. ثبت‌نام نکردن دانشجو در موعد مقرر در هر نیمسال تحصیلی به منزلة انصراف از تحصیل تلقّی خواهد شد. ثبت‌نام در هر نیمسال با تحویل برگه تثبیت انتخاب واحد که به تأیید گروه رسیده باشد، به اداره آموزش واحد اعتبار می‌یابد. 
تبصره 1: دانشجو پس از موفقیت در ارزیابی جامع و تا زمانی که از رسالۀ خود دفاع نکرده، موظّف به انتخاب واحد رساله در هر نیمسال تحصیلی است. 
تبصره 2: در موارد استثنا كه دانشجو عذر موجّه دارد، پس از تأیيد استاد راهنما، با ‏موافقت‏ گروه و تأييد شوراي تحصيلات تكميلي واحد و با توجّه به مدّت مجاز تحصيل، مي‌تواند از حدّاكثر دو نيمسال مرخّصي تحصيلي با احتساب در سنوات استفاده كند. در این موارد، درخواست مرخّصی باید پیش از آغاز نام‌نویسی به آموزش واحد مربوط ارائه شود.
تبصره 3: درخواست مرخّصی در نخستین نیمسال ورود به دانشگاه مجاز نیست.
تبصره 4: دانشجویی که برای استفاده از فرصت مطالعاتی به خارج از کشور سفر کرده و قادر به انتخاب واحد و ارائۀ گزارش پیشرفت کار رساله در نیمسال مورد نظر نیست، با تکمیل فرم مربوط متعهّد می‌شود که پس از بازگشت و به پایان رساندن دورۀ قانونی، ظرف حداکثر مدت یک هفته به آموزش مراجعه و انتخاب واحد کند. معاونت آموزشی و تحصیلات تکمیلی واحد ‌باید عدم بازگشت به موقع دانشجو از فرصت مطالعاتی را به مدیریت تحصیلات تکمیلی دانشگاه اعلام نماید.


ماده 28: محرومیّت از ادامة تحصیل
در موارد ذیل دانشجو از ادامۀ تحصيل در دورۀ دکتري محروم مي‌شود:
الف) پایان یافتن مدّت تحصیل مجاز در مرحلة آموزشی (با رعایت تبصرة 2 مادة 13 دستورالعمل اجرایی)
ب) کسب ميانگين کلّ کمتر از 16 در دوره آموزشی (با رعایت مادة 11 دستورالعمل اجرایی)
ج) نداشتن صلاحيّت علمي براي استمرار فعاليت پژوهشي پس از دو بار ارزيابي جامع شامل آموزشی و پژوهشی (با رعايت تبصرة ماده 15 و تبصرة 1 مادة 16 دستورالعمل اجرایی)
د) کسب درجۀ «غیرقابل قبول» برای رساله (با رعايت تبصرة 2 مادة 23 دستورالعمل اجرایی)
ه) عدم ثبت‌نام در هر نیمسال تحصیلی (موضوع مادۀ 27 دستورالعمل اجرایی)
و) اتمام مدّت مجاز تحصیل (با رعایت تبصرة 1  مادة 5 دستورالعمل اجرایی)
ز) اشتغال تمام وقت در مؤسسّات دولتی و یا غیردولتی و یا عدم حضور تمام وقت در دانشگاه  به هر دلیل (با رعایت مادة 25 دستورالعمل اجرایی)
تبصره 1: در صورت محروم شدن يا انصراف دانشجو از ادامۀ تحصيل در دورۀ دکتري، با درخواست کتبی دانشجو، دانشگاه با رعايت ضوابط و مقرّرات مربوط، صرفاً گواهي‌نامه‌اي براساس کارنامۀ تحصيلي دانشجو صادر و در اختيار وي قرار خواهد داد.
تبصره 2: دانشجوی انصرافی یا اخراجی موظّف است به کلیه تعهّداتی که سپرده است عمل کند. در هر حال، صدور گواهی‌نامه و ارائۀ ریز نمرات منوط به تسویۀ حساب دانشجو با دانشگاه است.

ماده 29:
هرگونه تعبير و تفسير دستورالعمل، ابهام‌زدایی از آن يا جايگزيني روش‌هاي پيشنهادي، با رعايت مفاد مصوّب اين دستورالعمل اجرایي و در موارد استثنایی پیش‌بینی نشده به عهدۀ شوراي تحصيلات تكميلي دانشگاه است.
تبصره: در صورتي كه واحدي خواستار اجراي موردي مغاير با این دستورالعمل اجرایي باشد، پس از تصويب در شوراي تحصيلات تكميلي دانشگاه، در شوراي دانشگاه بررسي خواهد شد.

ماده 30:
این دستورالعمل مشتمل بر يك مقدّمه، 30 ماده و 67 تبصره، به پیشنهاد مورخ 22/05/1391 شورای آموزشی و تحصیلات تکمیلی دانشگاه، در جلسة مورّخ 25/01/1392 شوراي دانشگاه به تصويب رسيد و براي دانشجوياني كه از سال تحصيلي 91-1390 و پس از آن در دورة دكتري پذيرفته شده‌اند، لازم‌الاجراست. بديهي است از زمان اجرا، همۀ دستورالعمل‌هاي پیشین براي دانشجويان مشمول اين دستورالعمل مُلغی مي‌شود.
﻿

بسمه تعالي






دسـتورالعمل اجــرایی آئـین‌نامه 
دوره دکتــری
 ورودیهای 89-88 و بعد













دســتورالعمل اجــرایی آئین‌نامه 
   دورۀ دکتری (.Ph.D) 
دانشگاه شهيد بهشتی 
برای دانشجويان ورودی سال 1388 و بعد

 مقدمه
به منظور تعيين ضوابط کلي دورۀ دکتري (Ph.D.) در دانشگاه شهيد بهشتي و با توجه به سياست‌هاي وزارت علوم، تحقيقات و فناوري در تفويض اختيار به دانشگاه و مؤسسه‌هاي آموزش عالي و پژوهشي «دستورالعمل اجرایي دورۀ دکتري (Ph.D.) دانشگاه شهيد بهشتي» به شرح زیر تدوين شده‌ است. لازم به توضیح است این دستورالعمل اجرایي در جهت آئین‌نامه مصوب جلسه 721 مورخ 30/3/1388 شورای برنامه‌ریزی آموزش عالی می‌باشد.


ماده 1: تعاريف
براي اختصار، واژه‌هاي زير در اين دستورالعمل به کار مي‌رود:
وزارت: منظور وزارت علوم، تحقيقات و فناوري است.
دانشگاه: منظور دانشگاه شهيد بهشتي است.
دورۀ دکتري: منظور دورۀ دکتري (Ph.D.) است.
واحد: منظور هر يک از دانشكده‌ها و پژوهشكده‌هاي دانشگاه است که بنابر مقررات مجازند دورۀ دکتري برگزار کنند.
گروه: منظور کوچک‌ترين واحد سازماني آموزشي يا پژوهشي دانشگاه شهيد بهشتي است.
آیين‌نامه: منظور آیين‌نامۀ دورۀ دکتري، مصوب جلسه 721 مورخ 30/3/1388 شوراي برنامه‌ريزي آموزش عالی است.
دانشجو: منظور هر داوطلبی است که به ترتيب پس از احراز توانایی در به کارگیری زبان خارجی، احراز حدنصاب قبولی در آزمون كتبي و مصاحبۀ علمي، دریافت پذیرش از دانشگاه و رعايت مقررات وزارت علوم، تحقيقات و فناوري در دورۀ دکتری نام‌نویسی مقدماتی کرده و مراحل گزینش را طی نماید.

ماده 2: مراحل دوره
دورۀ دکتري به دو مرحلۀ آموزشي و پژوهشي تقسيم مي‌شود. مرحلۀ آموزشي با پذيرفته شدن داوطلب در آزمون ورودي آغاز و به ارزيابي جامع ختم مي‌شود. مرحلۀ پژوهشي پس از مرحلۀ آموزشي آغاز می‌شود و با تدوين رساله و دفاع از آن پايان مي‌گيرد.
تبصره: دانشجويان مي‌توانند تحقيقات اوليۀ مرحلۀ پژوهشي خود شامل مطالعات اولیه، گردآوری اطلاعات و بررسی‌های ادبیات مربوط به موضوع و ... را در مرحلۀ آموزشي آغاز کنند، ولي نام‌نویسی رسمي آنان براي مرحلۀ پژوهشي و تدوين رساله منوط به موفقيت در ارزيابي جامع است.


ماده 3: احراز صلاحيت علمي
به منظور تعيين صلاحيت علمي ورود به دوره، آزمون كتبي و شفاهي (مصاحبه)، به عنوان يك اصل، الزامي است.
تبصره 1: حداقل سه درس از دروس الزامي (پايه يا تخصصي) و اختياري دورۀ کارشناسي‌ارشد، به تشخيص گروه، براي آزمون در نظر گرفته مي‌شود.
تبصره 2: تعيين حد نصاب پذیرفته‌شدن در آزمون کتبي (60 تا 70 درصد) و آزمون شفاهي (30 تا 40 درصد) به عهدۀ گروه مربوط و تصويب شوراي تحصيلات تکميلي واحد است.
تبصره 3: صلاحیت علمی دانشجویان متقاضی تحصیل در شعب خارج ‌از کشور دانشگاه بر اساس بررسی سوابق علمی و آموزشی متقاضی و مصاحبۀ علمی توسط گروه مربوط احراز خواهد شد.

ماده 4: احراز توانایي در به کارگیری زبان خارجي
احراز توانایی دانشجو در به کارگیری زبان خارجی از طریق آزمون‌های رایج زبان و حداقل امتیازات به شرح زیر تعیین می‌گردد.
TOLIMO، 500؛ TOEFL، 500؛ IELTS 5/5 و MCHE، 50.

تبصره 1: با توجه به تبصره یک ماده 3 آئین‌نامه، دانشگاه به خاطر عدم ممانعت از ورود افراد مستعد، به داوطلب، در صورت ارائه مدرک دال بر کسب 80% حد نصابهای‌ فوق اجازه ثبت‌نام در آزمون دکتری را می‌دهد. 
 این دسته از دانشجویان موظف‌اند قبل از درخواست مجوز ارزیابی جامع، مدارک مربوط به اخذ نمره کامل زبان را ارائه نمایند.
تبصره 2: چنانچه زبان خارجی دانشجو انگلیسی نباشد، یا گروه مربوطه دانستن زبان خارجی دیگری را به جای زبان انگلیسی لازم بداند، تعریف معادل سازی لازم پس از تصویب شورای آموزشی و تحصیلات تکمیلی دانشگاه امکان‌پذیر خواهد بود.
تبصره 3: ورودیهای سال 1388 بایستی قبل از امتحان جامع نمره‌ی کامل زبان را اخذ نمایند.

مرحله آموزشی
ماده 5: 
مدت مرحله آموزشی حداکثر سه نیمسال است. دانشجو در مرحله آموزشی موظف است در هر نیمسال تحصیلی 6 تا 10 واحد درسی از درسهای مرحله آموزشی را انتخاب و ثبت‌‌نام نماید. حداقل واحد، بدون در نظر گرفتن دروس کمبود محاسبه می‌شود.
تبصره 1: کلاس درس دوره دکتری حداقل با 2 دانشجو دکتری رسمیت می‌یابد. در موارد استثنایی به پیشنهاد شورای تحصیلات تکمیلی واحد و موافقت تحصیلات تکمیلی دانشگاه فقط برای یک بار در طول تحصیل دانشجو، برگزاری کلاس یک نفری بلامانع است.
تبصره 2: هر دانشجو حداکثر می‌تواند تا نیمی از واحدهای درسی خود را با یک استاد بگذراند.
تبصره 3: گذراندن درس‌های جبرانی مدت مجاز دوره آموزشی را افزایش نخواهد داد.
تبصره 4: واحدهای جبرانی نباید به صورت مستقل برای دانشجویان دکتری ارائه شود.
تبصره 5: استادان مدعو باید درسی را که می‌خواهند ارائه دهند قبلاً تدریس کرده باشند.
ماده 6:
در مورد دروسی که دانشجو براساس تبصره 3 ماده 5 آئین‌نامه تکرار می‌نماید، میانگین کل صرفاً با توجه به آخرین نمره کسب شده محاسبه خواهد شد.
مادۀ 7:
دانشجويي که درس‌های مرحلۀ آموزشي با توجه به تبصره 3 ماده 5 آئین‌نامه را با موفقيت گذرانده باشد، باید در ارزيابي جامع شركت کند. ارزیابی جامع شامل ارزیابی قابلیت‌های آموزشی، پژوهشی و توانایی در کاربرد زبان خارجی است.

مادۀ 8:
ارزيابي آموزشی شامل دو بخش کتبی و شفاهی است که با نظارت شوراي تحصيلات تکميلي واحد، توسط هيئتي مرکب از اساتید راهنما و مشاور سه تن عضو هيئت علمي داراي حداقل مرتبۀ استادياري (دو تن از چهار تن باید حداقل مرتبۀ دانشیاری داشته باشند) به تعيين شوراي تحصيلات تکميلي واحد و نمایندۀ معاونت آموزشی و تحصیلات تکمیلی دانشگاه برگزار می‌شود. آزمون کتبي 30 تا 60 درصد و آزمون شفاهي 70 تا 40 درصد نمرۀ ارزيابي را تشكيل مي‌دهد و میانگین این دو آزمون می‌باید بیشتر از 16 باشد. نسبت هر يك از موارد را گروه مربوط پس از تصويب شوراي تحصيلات تکميلي واحد تعيين می‌کند که می‌باید به مدیریت تحصیلات تکمیلی دانشگاه ارسال شود و به اطلاع دانشجو نیز برسد. ارزیابی آموزشی کتبی و شفاهی به شرح زیر است:
الف) امتحان کتبي: سه درس اصلی به پیشنهاد استاد راهنما و تصویب شوراي تحصيلات تکميلي گروه برای آزمون نهایي در نظر گرفته مي‌شود. نمرۀ ميانگين این امتحان باید بيشتر از 15 باشد.
ب) نمرۀ آزمون شفاهي بر اساس موارد زير به‌دست مي‌آید:
    1. مصاحبه دربارۀ محتواي دروس دوره آموزشي؛
    2. قدرت بيان و تحليل مباحث علمي.
تبصره:
دانشجوياني كه میانگین کل نمرات ارزیابی آموزشی آنها کمتر از 16 باشد، فقط يكبار ديگر می‌توانند در ارزیابی آموزشی، با رعایت حد نصاب مدت دورۀ آموزشی شركت کنند؛ در غیر این‌صورت، از ادامۀ تحصیل محروم می‌شوند.

مادۀ 9:
ارزیابی پژوهشی شفاهی است و بر مبنای دفاع از طرح پیشنهادی رساله خواهد بود. تصويب موضوع و طرح پيشنهادي (پروپوزال) بر عهدۀ كميته‌اي متشكل از استاد يا استادان راهنما (مجموعاً داراي يك رأي)، استاد يا استادان مشاور (مجموعاً داراي يك رأي) و سه داور (هر يك داراي يك رأي، حداقل يك داور از داخل و حتي الامکان يك تن از خارج دانشگاه)، به پيشنهاد شوراي تحصيلات تكميلي گروه و تأييد شوراي تحصيلات تكميلي واحد است. پذیرش طرح پیشنهادی از سوی هیئت داوران، به منزله موفقیت در این ارزیابی خواهد بود.
تبصرۀ 1:
چنانچه دانشجو در مدت مقرر از پيشنهاد طرح پژوهشي رساله خود دفاع نکند، يا كميتۀ داوران پیشنهاد را نپذیرند، دانشجو مي‌تواند با موافقت استاد راهنما، حداكثر تا يك نيمسال ديگر از پيشنهاد خود دفاع كند، در غير اين‌صورت اخراج خواهد شد.
تبصرۀ 2:
واحد موظف است پذیرش و ثبت موضوع رسالۀ دانشجو را کتباً به وی ابلاغ کند و طرح پيشنهادی پژوهشي و صورت‌جلسۀ تصويب پیشنهاد را به همراه سایر مدارک مورد نیاز، حداكثر ظرف سه هفته پس از تصويب به مديريت تحصيلات تكميلي دانشگاه ارسال نمايد.

ماده 10:
دانشجو می‌تواند در یک نیمسال صرفاً به منظور ارزیابی جامع نام‌نویسی کند. برای ارزیابی جامع دانشجو باید حداکثر هشت هفته پس از شروع نیمسال تحصیلی کتباً آمادگی شرکت در امتحان جامع را به استاد راهنما اعلام نماید. پس از موافقت استاد راهنما و شورای تحصیلات تکمیلی گروه، بایستی معاون تحصیلات تکمیلی واحد در فاصله حداقل یک ماه قبل از برگزاری امتحان جامع جهت اخذ مجوز از مدیریت تحصیلات تکمیلی دانشگاه اقدام نماید. زمان برگزاری امتحان جامع می‌بایست در همان نیمسالی باشد که دانشجو اعلام آمادگی نموده است.
تبصره 1: واحد بایستی نتیجۀ ارزيابي جامع را طی یک هفته پس از برگزاری ارزیابی جامع، کتباً به مدیریت تحصیلات تکمیلی دانشگاه اعلام کند تا دانشجو برای انتخاب ‌واحد و ثبت‌نام فرصت مناسب را داشته باشد. تحصیلات تکمیلی دانشگاه موظف است پذیرفتن و یا نپذیرفتن دانشجو در ارزيابي جامع را كتباً به وی اطلاع دهد.
تبصره 2: مدت مجاز مرحلۀ آموزشي تا پایان ارزیابی جامع 2 تا 4 نيمسال تحصيلي است. در صورت پذیرفته ‌نشدن در ارزیابی جامع یک نیمسال به این مدت افزوده خواهد شد. چنانچه دانشجو نتواند در اين مدت ارزیابی جامع را با موفقیت به پايان برساند از ادامۀ تحصيل محروم مي‌شود.

مرحله پژوهشی
ماده 11: 
نام نویسی برای تدوین رساله پس از پذیرفته شدن در ارزیابی جامع خواهد بود.

ماده 12:
فعالیت‌های علمی و پژوهشی دانشجو در مرحلۀ تدوین رساله باید با هدایت و نظارت استاد راهنما باشد. دانشجو موظف است برابر برنامۀ زمان‌بندی شده توسط استاد (اساتید) راهنما نتیجۀ تحقیقات خود را به وی گزارش دهد. همچنین دانشجو موظف است در پايان هر نيمسال تحصیلی گزارش پژوهشي خود را بصورت کتبی و شفاهی (در قالب سمینار) به تائید اساتید راهنما و مشاور رسانیده و جهت درج در پرونده به تحصیلات تکمیلی واحد و دانشگاه ارسال نماید. ثبت‌نام در هر نيمسال تحصيلي منوط به ارائۀ گزارش پيشرفت كار پژوهشي نیمسال قبلی خواهد بود.
ماده 13:
شرط کفایت دستاوردهاي علمي رساله موضوع ماده 8 آئین‌نامه با چاپ دو مقاله (برگرفته از رساله) با تأیید کتبی استاد راهنما در یکی از: 1. نشريه‌های نمایه شده در ISI؛ 2. نشريه‌های نمايه شدۀ معتبر بين‌المللي؛ 3. مجلات 
علمي - پژوهشي مورد تأیید وزارت علوم، تحقیقات و فناوری یا وزارت بهداشت، درمان و آموزش پزشکی حاصل می‌شود. ارائه‌ی نسخه‌ی اصل مقالات ضروری است.
تبصره 1: برای یکی از دو مقاله این ماده، پذیرش قطعی از مجله که قرار است مقاله در آن چاپ شود، کفایت می‌کند.
تبصره 2: در صورتی که به جز اساتید راهنما و مشاور نام شخص دیگری در مقاله‌ی مستخرج از رساله‌ی دانشجو ذکر شده باشد درصد سهم مقاله (جهت تعیین تعداد مقالات مذکور در ماده‌ی 8 آئین‌نامه) براساس تقسیم‌بندی جدول ارتقای اعضای هیأت علمی محاسبه می‌گردد.
تبصره 3:رساله باید به زبان فارسی تهیه شود و ارائه چکیده به زبان فارسی و انگلیسی الزامی است و باید مطابق با معیار دانشگاه تهیه شود.
تبصره 4: دانشجویان شاغل به تحصیل در شعب خارج از کشور دانشگاه می‌توانند رسالۀ خود را به زبان انگلیسی تهیه کنند.
تبصره 5: شورای تحصیلات تکمیلی دانشگاه در حال حاضر شرایط را برای جایگزینی موارد مذکور در تبصره 1 
ماده 8 آئین‌نامه خاص نمی‌شناسد و اجرای شرط مذکور در ماده 10 دستورالعمل الزامی است.

ماده 14: برگزاري جلسۀ دفاع و ارزیابی رساله
جلسۀ دفاع به رياست استاد راهنما و با حضور همۀ اعضای هيئت داوران، مندرج در تبصره 4 ماده 8 آئین‌نامه امکان‌پذیر خواهد بود.
تبصره 1: دانشجو موظف است در این جلسه گزارشی از کار تحقیقاتی رسالۀ خود را ارائه و از آن دفاع کند.
تبصره 2: برگزاري جلسۀ دفاع منوط به صدور مجوز، از سوي مديريت تحصيلات تكميلي دانشگاه است. درخواست صدور مجوز از طرف واحد بایستی حداقل یک ماه قبل از اتمام سنوات تحصیلی و برگزاری جلسه دفاع دانشجو ارسال ‌گردد.
تبصره 3: نمايندۀ مديريت تحصيلات تكميلي دانشگاه (یک عضو هیأت علمی)، بدون حق رأي، ناظر بر حسن اجراي جلسۀ دفاع خواهد بود.
تبصره 4: در صورتي‌كه اعضاي هيئت داوران در تعيين درجۀ رساله هم رأی نباشند، درجۀ رساله بر اساس ميانگين نمرات اعضاي هيئت داوران رساله چنین تعيين می‌شود:
از 19 تا 20		عالي
از 17 تا 99/18		بسيارخوب
از 16 تا 99/16		خوب
کمتر از 16		غير‌قابل قبول
تبصره 5: تشخيص هيئت داوران مبني بر قبول رساله با هر یک از درجات سه گانه (عالی، بسیارخوب، خوب) مذکور در ماده 9 آئین‌نامه، به مفهوم نادیده گرفتن اصلاحات احتمالي لازم در رساله نخواهد بود. بلکه پذیرش مشروط رساله به اين مفهوم است که پس از انجام اصلاحات مورد نظر هيئت داوران، به دفاع مجدد از رساله نیاز نیست. در این صورت، دانشجو باید حداکثر ظرف مدت یک ماه پس از دفاع با تأیید استاد راهنما و یکی از داوران (به انتخاب هیأت داوران)، رسالۀ اصلاح شده را از طریق دانشکده تحویل تحصیلات تکمیلی دانشگاه دهد. تا بتواند دانش‌آموخته منظور گردد.
تبصره 6: درجۀ رساله در آخرین نیمسال تحصیلی در کارنامه ثبت و در محاسبۀ میانگین کل تأثیر ندارد.

ماده 15: سایر مقررات
تحصیل دانشجوي دورۀ دکتري به صورت تمام وقت می‌باشد و دانشجو موظف است در زمان‌هایی که گروه تعیین می‌کند در دانشگاه حضور یابد و برنامه‌های آموزشی و پژوهشی خود را انجام دهد. ادامه‌ی تحصیل دانشجویانی که دارای رابطۀ استخدامی (رسمی یا پیمانی) با ارگانهای دولتی یا غیردولتی دارند منوط به اخذ مرخصی یا مأموریت تحصیلی می‌باشد. 

ماده 16:
حضور دانشجو در همۀ برنامه‌های درسی و دیگر فعالیت‌های آموزشی و پژوهشی دوره الزامی است. غیبت دانشجو در هر درس نباید از سه شانزدهم مجموع ساعت‌های آن درس تجاوز کند. در غیر این‌صورت، نمرۀ دانشجو در آن درس صفر محسوب می‌شود.
تبصره: اگر غیبت دانشجو در یک درس بیش از حد مجاز باشد و از نظر واحد و مدیریت تحصیلات تکمیلی دانشگاه موجه تشخیص داده شود، آن درس از مجموعۀ دروس انتخابی دانشجو حذف می‌شود. در این صورت، رعایت حد نصاب شش واحد در آن نیمسال الزامی نیست، ولی آن نیمسال از نظر مدت تحصیل برای دانشجو یک نیمسال کامل محسوب می‌شود. این‌گونه دانشجویان موظف‌اند حداکثر تا دو هفته پس از تاریخ غیبت، مدارک خود را به واحد مربوط ارائه دهند.

ماده 17:
دانشجو تا زمانی که از رسالۀ خود دفاع نکرده است، موظف به انتخاب واحد رساله و ثبت نام در هر نیمسال تحصیلی می‌باشد. عدم ثبت‌‏نام يا تصويب نشدن طرح پژوهشي رساله در زمان مقرر به منزلۀ انصراف دانشجو از تحصيل است.
تبصره 1: در موارد استثنا، كه دانشجو عذر موجه دارد، پس از تأیيد استادراهنما، با ‏موافقت‏ گروه و تأييد شوراي تحصيلات تكميلي واحد و با توجه به مدت مجاز تحصيل، مي‌تواند از حداكثر دو نيمسال مرخصي تحصيلي، با احتساب در سنوات استفاده كند. در این مورد، درخواست مرخصی باید پیش از آغاز نام‌نویسی به آموزش واحد مربوط ارائه شود.
تبصره 2: درخواست مرخصی در نخستین نیمسال ورود به دانشگاه مجاز نیست.
تبصره 3: دانشجویی که برای استفاده از فرصت مطالعاتی به خارج از کشور سفر کرده است و به انتخاب واحد و ارائۀ گزارش پیشرفت کار رساله در نیمسال مورد نظر قادر نیست، با تکمیل فرم مربوط متعهد می‌شود که پس از بازگشت و به پایان رساندن دورۀ قانونی بلافاصله به آموزش مراجعه و انتخاب واحد کند.

ماده 18:
مدت مجاز تحصیل در دوره دکتری حداقل سه و نیم سال و حداکثر چهار و نیم سال است و در صورت ضرورت به پیشنهاد استاد راهنما و تأیید گروه ذی‌ربط، حداکثر تا یک نیمسال تحصیلی به این مدت افزوده خواهد شد.
تبصره: در صورتی که دانشجو بنا به عللی خارج از اختیار خود و یا بروز مشکلات غیرقابل پیش‌بینی، در مدت مجاز موفق به اتمام تحصیل نشود، به پیشنهاد استاد راهنمای دانشجو، کمیسیون بررسی موارد خاص مؤسسه با حضور استاد راهنما، وضعیت دانشجو را بررسی و متناسب با کمیت و کیفیت فعالیت‌های علمی دانشجو، در مورد مدت و نحوۀ ادامه تحصیل یا اخراج او تصمیم‌گیری قطعی خواهد کرد.

ماده 19:
برای استفاده از تبصره ماده 12 آئین‌نامه (تبصره ماده 18 این دستورالعمل)، دانشجو بایستی حداقل شش هفته قبل از پایان سنوات تحصیلی تقاضای خود را به استاد راهنما تسلیم نماید. استاد راهنما بایستی حداکثر ظرف دو هفته موضوع را از طریق واحد مربوط جهت طرح در کمیسیون بررسی موارد خاص، به مدیریت تحصیلات تکمیلی دانشگاه ارسال کند.

ماده 20:
در موارد زير دانشجو از ادامۀ تحصيل در دورۀ دکتري محروم مي‌شود:
الف) عدم احراز توانایی دانشجو در به کارگیری زبان خارجی (با رعايت مادۀ 4 و تبصره‌هاي آن در دستورالعمل اجرایی)؛
ب) پایان یافتن مدت تحصیل مجاز در مرحله‌ی آموزشی (با رعایت تبصره 2 ماده 7 دستورالعمل اجرایی)؛
ج) کسب ميانگين کل کمتر از 16 (با رعايت تبصره 3 ماده 5 آئین‌نامه)؛
د) نداشتن صلاحيت علمي براي استمرار فعاليت پژوهشي پس از دو بار ارزيابي آموزشی (با رعايت تبصره 
ماده 7 آئین‌نامه)؛
و) کسب درجۀ «غیرقابل قبول» برای رساله (با رعايت تبصره ماده 9 آئین‌نامه)؛
ز) نام‌نویسی نکردن یا تصویب نشدن طرح پژوهشی رساله در زمان مقرر (موضوع مادۀ 14 دستورالعمل اجرایی)؛
ح) اتمام مدت مجاز تحصیل (با رعایت تبصره ماده 12 آئین‌نامه)؛
ت) اشتغال تمام وقت در موسسات دولتی و یا غیردولتی و یا عدم حضور تمام وقت در دانشگاه (به هر دلیل)
(با رعایت ماده 15)
تبصره 1: در صورت محروم شدن يا انصراف دانشجو از ادامۀ تحصيل در دورۀ دکتري، در صورت درخواست کتبی دانشجو، دانشگاه با رعايت ضوابط و مقررات مربوط، گواهي‌نامه‌اي براساس کارنامۀ تحصيلي دانشجو صادر و در اختيار وي قرار خواهد داد.
تبصره 2: دانشجوی انصرافی یا اخراجی موظف است به تعهداتی که سپرده است عمل کند. در هر حال، صدور گواهی‌نامه و ارائۀ ریز نمرات منوط به تسویۀ حساب دانشجو با دانشگاه است.

ماده 21:
هرگونه تعبير و تفسير دستورالعمل، ابهام‌زدایی از آن يا جايگزيني روش‌هاي پيشنهادي، با رعايت مفاد مصوب اين دستورالعمل اجرایي و در موارد استثنایی پیش بینی نشده به عهدۀ شوراي تحصيلات تكميلي دانشگاه است و در صورتي كه واحدي خواستار اجراي موردي مغاير با این دستورالعمل اجرایي باشد، پس از تصويب در شوراي تحصيلات تكميلي دانشگاه، در شوراي دانشگاه بررسي خواهد شد.

ماده 22:
این دستورالعمل مشتمل بر يك مقدمه، 22 ماده و تبصره 35 در جلسه مورخ 22/6/1388 شوراي دانشگاه به تصويب رسيد و براي دانشجوياني كه از سال تحصيلي 89-1388 يا پس از آن در دوره دكتري پذيرفته شده‌اند، لازم‌الاجراست. بديهي است از زمان اجرا، همۀ دستورالعمل‌هاي پیشین براي دانشجويان مشمول اين دستورالعمل لغو مي‌شود.

﻿

بسمه تعالي




دسـتورالعمل اجــرایی آئـین‌نامه 
دوره کارشناسی‌ارشد
 ورودی‌های 89-88 و بعد

دســتورالعمل اجــرایی آئین‌نامه
دورۀ کارشناسی‌ارشد
دانشگاه شهيد بهشتی
برای دانشجويان ورودی سال 1388 و بعد

 مقدمه
به منظور تعيين ضوابط کلي دورۀ کارشناسی‌ارشد در دانشگاه شهيد بهشتي و با توجه به سياست‌هاي کلی وزارت علوم، تحقيقات و فناوري، «دستورالعمل اجرایي دورۀ کارشناسی‌ارشد دانشگاه شهيد بهشتي» حسب مواد 36 و 37 آئین‌نامه دوره کارشناسی‌ارشد ناپیوسته مصوب جلسه 703 مورخ 7/10/1387 شورای برنامه‌ریزی آموزش عالی تدوین شده است. به منظور حفظ پیوستگی مطالب این دستورالعمل تعداد معدودی از مواد مهم آئین‌نامه مذکور در این دستورالعمل با قید شماره تکرار گردیده‌اند.

ماده 1: تعاريف
براي اختصار، واژه‌هاي زير در اين دستورالعمل به کار مي‌رود:
وزارت: منظور وزارت علوم، تحقيقات و فناوري است.
دانشگاه: منظور دانشگاه شهيد بهشتي است.
شورا: منظور شورای تحصیلات تکمیلی دانشگاه شهید بهشتی است.
واحد: منظور هر يک از دانشكده‌ها و پژوهشكده‌هاي دانشگاه است که بنابر مقررات مجازند دورۀ کارشناسی‌ارشد برگزار کنند.
گروه: منظور کوچک‌ترين واحد سازماني آموزشي يا پژوهشي دانشگاه شهيد بهشتي است.
آیين‌نامه: منظور آیين‌نامۀ دورۀ کارشناسی‌ارشد، مصوب جلسه 703 مورخ 7/10/1387 شوراي برنامه‌ريزي آموزش عالی است.

فـصـل یک
طول دوره، دروس اصلی، واحدهای جبرانی و پیش‌نیاز

ماده 2: طول دوره
(ماده 15 آئین‌نامه) طول مدت دوره در هر سه شيوه تحصیلی (آموزشی – پژوهشی، آموزشی و پژوهشی) حداكثر 2 سال مشتمل بر 4 نيمسال تحصيلي است.
تبصره 1: درموارد استثنايي افزايش طول مدت دوره با تشخيص شوراي تحصيلات تكميلي دانشگاه مجاز است. در هر صورت مدت دوره در هر سه شيوه نبايد از 5/2 سال تجاوز نمايد.
تبصره 2: در دانشگاه شهید بهشتی اختیار اعطای نیمسال پنجم تحصیلی به شورای تحصیلات تکمیلی واحد تفویض می‌شود. اعطای نیمسال پنجم می‌بایست حداقل یک ماه قبل از اتمام سنوات تحصیلی دانشجو از طرف واحد به مدیریت تحصیلات تکمیلی دانشگاه اعلام گردد.
تبصره 3: دانشجو می‌بایست تا زمان فراغت از تحصیل در هر نیمسال ثبت‌نام کند. عدم ثبت‌نام دانشجو در هر ترم به منزله انصراف از تحصیل تلقی خواهد شد. ثبت‌نام در هر نیمسال با تحویل برگه تثبیت انتخاب واحد، که به تأیید گروه رسیده باشد، به اداره آموزش واحد اعتبار می‌یابد.

ماده 3: دروس اصلی، واحدهای جبرانی و پیش‌نیاز
(ماده 25 آئین‌نامه) تعداد واحدهای دوره کارشناسی‌ارشد در هر سه شیوه بر حسب رشته حداقل 28 و حداکثر 32 واحد است.
(ماده 7 آئین‌نامه) تعداد واحدهای درسی را که دانشجو باید در هر نیمسال تحصیلی در این دوره اخذ نماید حداقل 8 و حداکثر 12 است.
تبصره 1: تعداد واحدهای درسی تا سقف 16 واحد با احتساب دروس پیش‌نیاز قابل افزایش است.
تعریف1: دروس پیش‌نیاز - جبرانی، دروسی است که دانشجو به سبب عدم تجانس مدرک دوره‌ کارشناسی با دوره‌ کارشناسی‌ارشد ملزم به گذراندن است (و دانشجو مکلف به پرداخت هزینه مربوط به آن می‌باشد).
تعریف 2: دروس پیش‌نیاز - کمبود، دروسی است که به تشخیص گروه صرفاً برای دانشجویان به عنوان شرط ضروری گذراندن دروس اصلی تعیین می‌شود.
تبصره 2: کلاس درس دوره کارشناسی‌ارشد حداقل با 3 دانشجوی تحصیلات تکمیلی رسمیت می‌یابد.
تبصره 3: دروس پیش‌نیاز (شامل جبرانی و کمبود) حداکثر 12 واحد می‌باشد و گذراندن آنها سقف 5/2 سال دوره آموزشی را افزایش نخواهد داد.
تبصره 4: حداقل نمره قبولی در هر درس اعم از دروس دوره یا پیش‌نیاز (جبرانی و کمبود) 12 است.
تبصره 5: نمره دروس پیش‌نیاز (جبرانی و کمبود) در کارنامه دانشجو، جداگانه ثبت‌ می‌شود اما در احتساب میانگین نمرات نیمسال تحصیلی و میانگین کل نمرات دانشجو منظور نخواهد شد.
تبصره 6: واحدهای جبرانی نباید به صورت مستقل برای دانشجویان کارشناسی‌ارشد ارائه شود.
تبصره 7: در مورد دروسی که دانشجو براساس تبصره  ماده 10 آئین‌نامه تکرار می‌نماید، میانگین کل با توجه به کلیه نمرات کسب شده محاسبه خواهد شد.
تبصره 8: دروسی که به تشخیص واحد و تأیید معاونت آموزشی و تحصیلات تکمیلی ماهیت پژوهشی داشته و ارزشیابی دانشجو در آنها موکول به فعالیت‌هایی باشد که با تشخیص استاد مربوط انجام آن در طول یک نیمسال تحصیلی ممکن نباشد، ادامه تحصیل دانشجو در آن درس ناتمام محسوب می‌شود. در این صورت باید نمره دانشجو در آن درس، حداکثر تا پایان نیمسال تحصیلی بعد، توسط استاد ذی‌ربط به نمره قطعی تبدیل و در کارنامه وی ثبت شود.
تبصره 9: نمرات کلیه دروس، به غیر از آنهایی که موضوع تبصره 8 می‌باشند، می‌بایست حداکثر 12 روز بعد از برگزاری امتحان از طرف واحد ثبت شوند.
تبصره 10: (موضوع ماده 17 آئین‌نامه)
 به ازای هر 12 واحد که به لحاظ معاد‌ل‌سازی به تشخیص گروه پذیرفته می‌شود یک نیمسال از طول مدت مجاز تحصیل دانشجو کاسته می‌شود.
فـصل دو
استادان راهنما و مشاور

ماده4: استاد راهنما (ماده 18 آئین‌نامه)
استاد راهنما در دوره كارشناسي‌ارشد به شیوه آموزشي- پژوهشي و پژوهشي به پيشنهاد دانشجو و با موافقت يكي از اعضاي هيات علمي با مرتبه حداقل استادياري و تأييد شورا تعيين مي‌شود.
تبصره: چنانچه استاد راهنما خارج از مؤسسه آموزش عالي انتخاب مي‌شود به جاي شرط استادياري داشتن مدرك دكتري الزامي است.
در دانشگاه شهید بهشتی شورا اختیار تأیید استاد راهنما را به شورای واحد تفویض می‌نماید. استاد راهنما می‌بایست تا قبل از شروع نیمسال سوم تحصیلی دانشجو انتخاب گردد.

ماده 5: استاد مشاور (ماده 19 آئین‌نامه)
 استاد مشاور به پيشنهاد استاد راهنما پس از تأييد شورا‌ي گروه از اعضاي هيأت علمي داخل يا متخصصان خارج از دانشگاه انتخاب مي‌شود.

فـصل سه
پایان‌نامه و جلسه دفاع
ماده 6: پايان‌نامه 
(ماده 27 آئین‌نامه) دانشجو موظف است پس از پايان نيمسال اول و قبل از شروع نیمسال سوم تحصیلی، موضوع پايان نامه خود را با نظر استاد يا استادان راهنما و تأييد گروه مربوط انتخاب نمايد. موضوع پایان‌نامه پس از تأیید شورای تحصیلات تکمیلی واحد قطعیت می‌یابد.
تبصره 1: واحد موظف است پذیرش و ثبت موضوع پایان‌نامه دانشجو را کتباً، حداكثر ظرف سه هفته پس از تصويب به وی، استادان راهنما و مشاور و مديريت تحصيلات تكميلي دانشگاه اعلام نمايد.
تبصره 2: هر گونه تغییر در موضوع پایان‌نامه، که به تأیید استاد راهنما، شورای گروه و واحد رسیده است، می‌بایست به مدیریت تحصیلات تکمیلی دانشگاه ارسال گردد.
تبصره 3: فعالیت‌های علمی و پژوهشی دانشجو در مرحلۀ تدوین پایان‌نامه باید با هدایت و نظارت استاد راهنما باشد. دانشجو موظف است برابر برنامۀ زمان‌بندی شده توسط استاد راهنما نتیجۀ تحقیقات خود را به ایشان گزارش دهد.
تبصره 4: دانشجو تا زمانی که از پایان‌نامه خود دفاع نکرده است، موظف به انتخاب واحد پایان‌نامه و ثبت‌نام در هر نیمسال تحصیلی می‌باشد. عدم ثبت‌‏نام در زمان مقرر به منزلۀ انصراف دانشجو از تحصيل است.
تبصره 5: دانشجویان موظفند حداقل در یک نوبت و با فاصله یک نیمسال قبل از دفاع یک گزارش از مراحل پیشرفت تحقیق خود را زیر نظر استاد راهنما به گروه ارائه نمایند. اعتبار ثبت‌نام در نیمسال آخر که دانشجو در آن متقاضی دفاع است، منوط به وصول تأییدیه ارائه این گزارش از واحد به مدیریت تحصیلات تکمیلی دانشگاه می‌باشد.
تبصره 6: پایان‌نامه باید به زبان فارسی تهیه شود و ارائه چکیده به زبان فارسی و انگلیسی الزامی است و باید مطابق با معیار دانشگاه تهیه شود.
تبصره 7: دانشجویان شاغل به تحصیل در شعب خارج از کشور دانشگاه می‌توانند پایان‌نامه خود را به زبان انگلیسی تهیه کنند.

ماده 7: برگزاري جلسۀ دفاع و ارزیابی پایان‌نامه
دانشجو موظف است حداقل یک ماه قبل از اتمام سنوات تحصیلی و نیز یک ماه قبل از تاریخ دفاع پایان‌نامه خود را که به تأیید استاد راهنما رسیده است برای طی مراحل دفاع به گروه آموزشی تحویل دهد.

هیأت داوران: ارزشیابی پایان‌نامه در جلسه دفاعیه توسط هیأت داوران، متشکل از استادان راهنما (جمعاً دارای یک رأی)، استادان مشاور (جمعاً دارای یک رأی) و حداقل یک نفر نماینده کمیته تحصیلات تکمیلی (بدون حق رأی) و دو نفر از بین اعضای هیأت علمی یا متخصصان و محققان داخل یا خارج دانشگاه صورت می‌گیرد. بدین‌ترتیب مجموع داوران در صورت وجود استاد مشاور حداقل چهار نفر و درغیر این صورت حداقل سه نفر خواهد بود.
تبصره 1: دانشجو موظف است در این جلسه گزارشی از کار تحقیقاتی پایان‌نامه خود را ارائه و از آن دفاع کند.
تبصره 2: برگزاري جلسۀ دفاع منوط به صدور مجوز از سوي مديريت تحصيلات تكميلي دانشگاه است. درخواست صدور مجوز از طرف واحد بایستی حداقل دو هفته قبل از اتمام سنوات تحصیلی و برگزاری جلسه دفاع دانشجو ارسال ‌گردد. درخواست ارسالی از طرف واحد می‌بایست به ترتیب مورد تأیید استاد راهنما؛ شورای گروه یا مدیرگروه و معاون تحصیلات تکمیلی واحد باشد.
تبصره 3: (ماده 20 آئین‌نامه – الف) درجۀ پایان‌نامه بر اساس ميانگين نمرات اعضاي هيأت داوران پایان‌نامه به ترتیب ذیل تعيين می‌شود:
از 19 تا 20		عالي
از 18 تا 99/18		بسيارخوب
از 16 تا 99/17		خوب
از 14 تا 99/15		‌قابل قبول
کمتر از 14		غیر‌قابل قبول

تبصره 4: نمره پایان‌نامه در آخرین نیمسال تحصیلی در کارنامه ثبت و در محاسبه میانگین کل منظور خواهد شد.

فــصل چهار
ســایر مقررات

ماده 8: مرخصی تحصیلی
در موارد استثنا كه دانشجو عذر موجه دارد، پس از تأیيد استاد راهنما، با ‏موافقت‏ گروه و تأييد شوراي تحصيلات تكميلي واحد و با توجه به مدت مجاز تحصيل، دانشجو مي‌تواند از حداكثر یک نيمسال مرخصي تحصيلي با احتساب در سنوات استفاده كند. در این مورد، درخواست مرخصی باید پیش از آغاز نام‌نویسی به آموزش واحد مربوط ارائه شود.
تبصره: درخواست مرخصی در نخستین نیمسال ورود به دانشگاه مجاز نیست مگر به درخواست و تأیید گروه.

ماده 9: اتمام سنوات تحصیلی
در صورتی که دانشجو بنا به عللی خارج از اختیار خود و یا بروز مشکلات غیرقابل پیش‌بینی، در مدت مجاز موفق به اتمام تحصیل نشود، به پیشنهاد استاد راهنمای دانشجو و تأیید شورای تحصیلات تکمیلی واحد و دانشگاه، کمیسیون بررسی موارد خاص دانشگاه وضعیت دانشجو را بررسی و متناسب با کمیت و کیفیت فعالیت‌های علمی دانشجو، در مورد مدت و نحوۀ ادامه تحصیل یا اخراج او تصمیم‌گیری قطعی خواهد کرد.
تبصره: برای استفاده از این ماده دانشجو بایستی حداقل شش هفته قبل از پایان سنوات تحصیلی، تقاضای خود را به استاد راهنما تسلیم نماید. استاد راهنما بایستی حداکثر ظرف سه هفته موضوع را از طریق واحد مربوط جهت طرح در کمیسیون بررسی موارد خاص، به مدیریت تحصیلات تکمیلی دانشگاه ارسال کند.

ماده 10: انتقال، تغيير رشته و مهمان
(ماده 16 آئین‌نامه) انتقال و تغيير رشته در هر سه شيوه دوره كارشناسي‌ارشد ممنوع است. 
تبصره 1: انتقال از دوره شبانه به روزانه ، نيمه حضوري و مجازي به حضوري اعم از (روزانه و شبانه) و از دانشگاه‌هاي غير دولتي به دانشگاه‌هاي دولتي ممنوع است.
تبصره 2: انتقال از يك شيوه به شيوه ديگر با رعايت سنوات دوره در اختيار مؤسسه آموزش عالي است.
تبصره 3: هر دانشجو در هر سه شيوه كارشناسي‌ارشد مي‌تواند حداكثر دو نيمسال را با موافقت مؤسسه مبدأ و مقصد به عنوان مهمان بگذراند.

ماده 11:
در موارد زير دانشجو از ادامۀ تحصيل در دورۀ کارشناسی‌ارشد محروم مي‌شود:
الف) کسب میانگین نمرات کمتر از 14 در دو نیمسال و مشروطی در دو نیمسال تحصیلی.
ب) کسب ميانگين کل نمرات کمتر از 14 در پایان دوره (با رعايت تبصره ماده 10 آئین‌نامه).
ج) کسب درجۀ «غیرقابل قبول» برای پایان‌نامه (با رعايت تبصره ماده 20 آئین‌نامه).
د) نام‌نویسی نکردن در زمان مقرر (موضوع تبصره 3 مادۀ 2 دستورالعمل اجرایی).
و) عدم اتمام دوره در مدت مجاز تحصیل (با رعایت تبصره ماده 15 آئین‌نامه).

ماده 12:
هرگونه تعبير و تفسير دستورالعمل اجرایی، ابهام‌زدایی از آن يا جايگزيني روش‌هاي پيشنهادي، با رعايت مفاد مصوب اين دستورالعمل اجرایی و در موارد استثنایی پیش بینی نشده به عهدۀ شوراي تحصيلات تكميلي دانشگاه است و در صورتي كه واحدي خواستار اجراي موردي مغاير با این دستورالعمل اجرایی باشد، پس از تصويب در شوراي تحصيلات تكميلي دانشگاه، در شوراي دانشگاه بررسي خواهد شد.

ماده 13:
این دستورالعمل اجرایی مشتمل بر يك مقدمه، 13 ماده و 30 تبصره در جلسه مورخ ؟
شوراي دانشگاه به تصويب رسيد و براي دانشجوياني كه از سال تحصيلي 89-1388 يا پس از آن در دوره کارشناسی‌ارشد پذيرفته شده‌اند، لازم‌الاجراست. بديهي است از زمان اجرا، همۀ دستورالعمل‌هاي پیشین براي دانشجويان مشمول اين دستورالعمل لغو مي‌شود.
﻿22/02/1392

بسمه تعالي






دسـتورالعمل اجــرایی آئـین‌نامه 
دورة دکتــری
 ورودی‌های 1390 و بعد از آن


دســتورالعمل اجــرایی آئین‌نامه 
   دورۀ دکتری (.Ph.D) 
دانشگاه شهيد بهشتی 
برای دانشجويان ورودی سال 1390 و بعد از آن

 مقدمه

به منظور تعيين ضوابط اجرایی دورۀ دکتري (Ph.D.) در دانشگاه شهيد بهشتي و با توجّه به سياست‌هاي وزارت علوم، تحقيقات و فناوري، در موارد تفويض اختيار شده به دانشگاه و مؤسّسات آموزش عالي و پژوهشي،  «دستورالعمل اجرایي آئین‌نامه دورۀ دکتري (Ph.D.) دانشگاه شهيد بهشتي» به شرح زیر تدوين شده‌ است. این دستورالعمل در راستای آئین‌نامة مصوّب جلسه 775 مورخ 8/8/1389 شورای برنامه‌ریزی آموزش عالی است. به منظور حفظ پیوستگی و انسجام مطالب، برخی مواد آئین‌نامه مذکور با قید شماره در این دستورالعمل اجرایی  تکرار شده است. بدیهی است اصل قوانین در آئین‌نامة مصوّب مذکور قید شده و این دستورالعمل صرفاً به منزله ضمیمه آن تلقی می گردد و بسیاری از مواد آئین‌نامه در این دستورالعمل تکرار نشده است.

ماده 1: تعاريف 
براي اختصار، واژه‌هاي ذیل به کار مي‌روند:
وزارت: وزارت علوم، تحقيقات و فنّاوري.
دانشگاه: دانشگاه شهيد بهشتي.
دورۀ دکتري: دورۀ دکتري تخصصی (Ph.D.).
واحد: هر يک از دانشكده‌ها و پژوهشكده‌هاي دانشگاه که بنابر مقرّرات مجازند دورۀ دکتري برگزار کنند.
گروه: کوچک‌ترين واحد سازماني آموزشي يا پژوهشي دانشگاه.
شورا: شورای آموزشی و تحصیلات تکمیلی دانشگاه.
آئين‌نامه: آئين‌نامۀ دورۀ دکتري، مصوب جلسة 775 مورخ 8/8/1389 شوراي برنامه‌ريزي آموزش عالی.
دانشجو: فردی است که پس از گذراندن کلیه مراحل لازم با رعایت مقرّرات مدوّن وزارت و دانشگاه ثبت‌نام رسمی نموده است.
ماده 2: شرایط پذیرش (ماده 3 آئین‌نامه):
الف) داشتن شرایط عمومی ورود به آموزش عالی
ب) داشتن مدرک تحصیلی کارشناسی ارشد مورد تأیید وزارت علوم ،تحقیقات و فناوری
ج) داشتن صلاحیت علمی
 د) داشتن توانایی در زبان خارجی

تبصره 1: پذیرش از طریق سازمان سنجش آموزش کشور (تبصره 2 آئین‌نامه):
نحوه احراز صلاحیت علمی و توانایی در زبان خارجی بر اساس آئین‌نامة آزمون‌های نیمه‌متمرکز ورودی دکتری مصوّب وزارت تعیین می‌شود.
تبصره 2: احراز توانایی زبان خارجی برای متقاضیان خارج از طریق سازمان سنجش 
ثبت‌نام رسمی از دانشجویانی که از طرقی غیر از آزمون نیمه متمرکز سازمان سنجش آموزش کشور پذیرفته شده‌اند، مانند دانشجویان استعداد‌های درخشان و بورسیه‌های وزارت و ... ، منوط به ارائة مدرکی دالّ بر کسب حداقل 80% حدّ ‌نصاب‌های‌ احراز توانایی در به کارگیری زبان خارجی، ذکر شده در مادة 14 این دستورالعمل، در بدو ورود به دانشگاه است. این دسته از دانشجویان موظّفند مانند سایر دانشجویان، قبل از درخواست مجوّز ارزیابی جامع، مدرک مربوط به اخذ نمرة کامل زبان را به عنوان یکی از سه جزء ارزیابی جامع ارائه نمایند.
تبصره 3: برای مربیان معرفی شده از سوی وزارت علوم و یا متقاضیان مشمول استفاده از آئین‌نامه «تسهیلات آموزشی دانشجویان شاهد و ایثارگر»، درصورتی‌که حائز شرایط تبصره 2 این ماده نیستند، لازم است در دورة زبان تخصصی مصوب دانشگاه (در پردیس دانشگاهی با پرداخت شهریه) در نیمسال اول به عنوان یک درس جبرانی شرکت و حداقل نمره قبولی (14) را کسب نمایند. همچنین ارائه 80% حد ّنصاب‌های مذکور در ماده 14 این دستورالعمل تا قبل از درخواست مجوز ارزیابی جامع الزامی است.
تبصره 4: براي دانشجويان خارجي، دوره زبان تخصصی انگلیسی مندرج در تبصره 3 فوق الذکر می تواند دوره زبان تخصصی فارسی مصوب دانشگاه باشد.

ماده 3: ظرفیت پذیرش دانشجو (ماده 4 آئین‌نامه):
ظرفیت پذیرش دانشجو با توجه به تعداد استاد راهنما که حدّاقل در مرتبه استادیار با حدّاقل دو سال سابقه تدریس در دوره‌های تحصیلات تکمیلی و راهنمایی دو پایان‌نامه کارشناسی ارشد باشد، تعیین می‌شود.





فصل یک
تعریف، مدّت، مراحل و واحدهای دوره

ماده 4: تعریف دوره (ماده 2 آئین‌نامه):
دورة دکتری بالاترین دورة تحصیلی آموزش عالی است که به اعطای مدرک تحصیلی می‌انجامد و رسالت آن تربیت افرادی است که با نوآوری در زمینه‌های مختلف علوم و فناوری در رفع نیازهای کشور و گسترش مرزهای دانش مؤثّر باشند. این دوره به دو شیوة «آموزشی- پژوهشی» و «پژوهشی» برگزار می‌شود.
تبصره: این دستورالعمل برای اجرای شیوة «آموزشی- پژوهشی» است. 

ماده 5: مدّت دوره 
مدّت مجاز تحصیل در دورة دکتری در شیوة «آموزشی- پژوهشی» حدّاقل سه سال و نیم و حدّاکثر چهار سال و نیم است و در صورت ضرورت به پیشنهاد استاد راهنما و تأیید گروه ذیربط، می‌توان حدّاکثر تا یک نیمسال تحصیلی به این مدّت افزود. این افزایش باید حدّاکثر تا دو هفته قبل از شروع آن نیمسال به صورت کتبی توسط واحد ذیربط به مدیریت تحصیلات تکمیلی دانشگاه اعلام شود.
تبصره 1: سنوات کمیسیونی (تبصره 20  آئین‌نامه):
در صورتی که دانشجو بنا به عللی خارج از اختیار خود و یا بروز مشکلات غیرقابل پیش‌بینی، در حدّاکثر مدّت مجاز موفّق به اتمام تحصیل نشود، به پیشنهاد استاد راهنمای دانشجو و تأیید شورای دانشگاه، کمیسیون بررسی موارد خاص بر حسب مورد با حضور استاد راهنما، وضعیّت دانشجو را بررسی می‌کند و متناسب با فعالیّت‌های کمی و کیفی و علمی دانشجو، در مورد مدّت و نحوة ادامه تحصیل یا اخراج او تصمیم‌گیری خواهد کرد؛ بر این اساس، مدّت مذکور جزو حدّاکثر مدت مجاز تحصیل دانشجو محسوب خواهد شد.
تبصره 2: برای استفاده از تبصره 1 این ماده، دانشجو باید حدّاقل شش هفته قبل از پایان سنوات تحصیلی، تقاضای خود را به استاد راهنما تسلیم نماید. استاد راهنما باید حدّاکثر ظرف دو هفته موضوع را از طریق واحد مربوط برای طرح در کمیسیون بررسی موارد خاص، به مدیریت تحصیلات تکمیلی دانشگاه ارسال کند. شوراي دانشگاه اختيار تصميم‌گيري براي ارسال درخواست به كميسيون بررسي موارد خاص را به معاونت آموزشي و تحصيلات تكميلي دانشگاه تفويض مي‌نمايد. طبق آئین‌نامه کمیسیون بررسی موارد خاص، دانشجو در صورت دریافت سنوات کمیسیونی ملزم به پرداخت شهریه خواهد بود. همچنین دریافت هرگونه خدمات دانشجویی مستلزم پرداخت هزینه متعارف خواهد بود.
ماده 6: مراحل دوره
دورۀ دکتري به دو مرحلۀ آموزشي و پژوهشي تقسيم مي‌شود. مرحلۀ آموزشي با پذيرفته شدن داوطلب آغاز و با قبولی در ارزيابي جامع خاتمه می‌یابد. مرحلۀ پژوهشي رسماً پس از مرحلۀ آموزشي آغاز می‌شود و با دفاع از رساله به پايان مي‌رسد.
تبصره: دانشجو مي‌تواند تحقيقات اوليۀ مرحلۀ پژوهشي خود شامل مطالعات اوّلیه، گردآوری اطّلاعات و بررسی‌های ادبیات مربوط برای تعیین موضوع رساله را در مرحلۀ آموزشي آغاز کند، گرچه نام‌نویسی رسمي وی براي مرحلۀ پژوهشي و تدوين رساله منوط به موفّقيت در ارزيابي جامع است.


ماده 7: واحدهای دوره (ماده 5 آئین‌نامه) :
مجموع واحدهای دورة دکتری 36 واحد است که در شیوه «آموزشی- پژوهشی» 12 تا 18 واحد آن واحدهای درسی و 18 تا 24 واحد آن مربوط به رساله است که در برنامة درسی مصوّب هر رشته تعیین می‌شود.




فصل دو
استاد راهنما و موضوع رساله

ماده 8: استاد راهنما (ماده 4 آئین‌نامه): 
مسئولیّت راهنمایی هر دانشجو از ابتدا بر عهدة استاد راهنما است که به درخواست دانشجو و موافقت عضو هیأت علمی و تأیید گروه ذیربط تعیین می‌شود.
تبصره 1: (تبصره 4 آئین‌نامه):
در صورت نیاز، به پیشنهاد استاد راهنما و تأیید گروه، مسئولیّت راهنمایی رسالة دانشجو را دو استاد راهنما (مشروط به اینکه راهنمای اوّل «اصلی» حدّاقل 60 درصد مسئولیّت هدایت رساله را بر عهده داشته باشد) به طور مشترک عهده‌دار می‌شوند.
تبصره 2: (تبصره 5 آئین‌نامه):
در صورت نیاز، به پیشنهاد استاد راهنما می‌توان ‌یک یا دو استاد مشاور برای هدایت دانشجو تعیین کرد.
تبصره 3: (تبصره 6  آئین‌نامه):
در شرایط خاص و به تشخیص شورا، انتخاب استاد راهنما و مشاور از بین متخصصان (با مدرک دکتری) خارج  از مؤسسه نیز بلامانع است.
تبصره 4:  شورای آموزشی و تحصیلات تکمیلی دانشگاه در حال حاضر شرایط را برای استفاده از برخی موارد مذکور در تبصره 6 آئین‌نامه، خاص نمی‌شناسد و استاد راهنمای اصلی باید از اعضای هیأت علمی تمام وقت دانشگاه با رتبة حدّاقل استادیاری و با درجة دکتری تخصصی در رشته متناسب انتخاب شود.
تبصره 5: تأیید نهایی استاد یا استادان راهنمای رساله به عهده شورای دانشکده است که می‌تواند به شورای گروه تفویض اختیار کند. 

ماده 9: موضوع رساله (ماده 6 آئین‌نامه): 
دانشجو موظّف است، در شیوة «آموزشی- پژوهشی» تا پایان نیمسال اوّل موضوع رسالة خود را با هماهنگی استاد راهنما تعیین و پس از تصویب شورای گروه، فعّالیت پژوهشی خود را آغاز کند.
تبصره 1: (تبصره 11 آئین‌نامه):
طرح پیشنهادی رسالة دانشجو در شیوة «آموزشی- پژوهشی» تا پایان نیمسال سوّم و پس از تصویب شورا رسمیّت می‌یابد و قابل اجرا است.
تبصره 2: دانشگاه اختیار تصویب طرح پیشنهادی رسالة دانشجو را به شورای تحصیلات تکمیلی واحد تفویض می‌نماید. واحد باید عنوان مصوّب رساله را در سیستم گلستان ثبت نماید.






فصل سه
مرحلة آمـوزشــی

ماده 10: دوره و دروس آموزشی
مدّت گذراندن واحد‌های آموزشی (12 تا 18 واحد طبق برنامة درسی مصوّب هر رشته) حدّاکثر دو نیمسال است. دانشجو در مرحلة آموزشی موظّف است در هر نیمسال تحصیلی 6 تا 12 واحد درسی از درس‌های مرحلة آموزشی را انتخاب و ثبت‌‌نام نماید. حداقل واحد، بدون در نظر گرفتن دروس جبرانی محاسبه می‌شود. نمرات دروس باید طبق زمانبدی مربوط و تا قبل از نیمسال سوم در سیستم جامع دانشگاهی گلستان ثبت شده باشند.
تبصره 1:  اهداف واحد‌های درسی (تبصره 8  آئین‌نامه):
واحد‌های درسی به منظور تسلّط بر مفاهیم نوین هر رشته و تقویت توان علمی داشجو برای اجرای فعالیّت‌های پژوهشی با نظر استاد راهنما و بر اساس برنامة درسی مصوّب هر رشته انتخاب می‌شود.
تبصره 2: کلاس درس دورة دکتری با حدّاقل 3 دانشجوی دکتری رسمیّت می‌یابد. در موارد استثنایی برگزاری کلاس یک نفره، به پیشنهاد شورای تحصیلات تکمیلی واحد و موافقت مديريت تحصیلات تکمیلی دانشگاه تا سقف دو درس و در مجموع 4 واحد برای هر دانشجو، بلامانع است.
تبصره 3: هر دانشجو می‌تواند حدّاکثر چهار واحد را در هر نیمسال و حدّاکثر نیمی از واحدهای درسی خود را در کلّ دوره با یک استاد بگذراند.
تبصره 4: دروس جبرانی (تبصره 10 آئین‌نامه):
در شرایط خاص و در صورت نیاز، به تشخیص استاد راهنما و تأیید گروه ذیربط، دانشجو موظّف است حداکثر تا 6 واحد درسی را به صورت جبرانی بگذراند. نمرة دروس جبرانی در تعیین میانگین کلّ محاسبه نمی‌شود. (نمرة قبولی لازم برای هر گونه درس جبرانی 14 است.) 
تبصره 5: اسامی دروس جبرانی مصوّب باید قبل از پایان اولین نیمسال تحصیلی دانشجو به مدیریت تحصیلات تکمیلی دانشگاه ارسال شود.
تبصره 6: گذراندن دروس جبرانی ناشی از عدم تجانس رشته در مقطع تحصیلی قبلی و کنونی دانشجو، مشمول پرداخت شهریه مصوب دانشگاه می‌باشد.
تبصره 7: گذراندن دروس‌ جبرانی، مدّت مجاز دورة آموزشی را افزایش نخواهد داد.
تبصره 8: دروس‌ جبرانی نباید به صورت مستقل برای دانشجویان دکتری ارائه شود.

ماده 11: حدّ نصاب نمرات  دورة آموزشی (تبصره 9 آئین‌نامه):
حداقل نمرة قبولی در هر درس 14 از 20 و میانگین قابل قبول نمره‌های دانشجو در همه درس‌ها 16 از 20 است. ولی چنانچه میانگین دانشجو کمتر از 16 باشد، دانشجو مجاز خواهد بود با نظر استاد راهنما حدّاکثر در یک نیمسال تحصیلی درس‌هایی را علاوه بر سقف واحدهای درسی برای جبران میانگین کل بگذراند.





فصل چهار 
ارزیابی جامع

ماده 12: ارزیابی جامع و مراحل آن
کلیّة دانشجوياني که درس‌های مرحلۀ آموزشي را با توجّه به مادة 11 دستورالعمل اجرایی با موّفقيت گذرانده باشند، باید در ارزيابي جامع شركت کنند. ارزیابی جامع شامل ارزیابی قابلیّت‌های آموزشی، پژوهشی و توانایی در به کارگیری زبان خارجی است.
تبصره: برگزاري ارزیابی جامع منوط به صدور مجوّز از سوي مديريت تحصيلات تكميلي دانشگاه است. درخواست صدور مجوّز از طرف واحد باید حدّاقل یک ماه قبل از برگزاری جلسه و نیز حدّاقل یک ماه قبل از اتمام سنوات مجاز ارزیابی جامع دانشجو ارسال ‌گردد.

ماده 13: زمان‌بندی‌ ارزیابی جامع
دانشجو می‌تواند در یک نیمسال صرفاً جهت ارزیابی جامع نام‌نویسی کند. اولین ارزیابی جامع باید در نیمسال سوم برگزار شود. برای ارزیابی جامع، دانشجو باید حدّاکثر هشت هفته پس از شروع نیمسال تحصیلی، کتباً آمادگی شرکت در ارزیابی جامع را به استاد راهنما اعلام نماید. کلیه استادان طبق ماده 10 موظفند نمرات دانشجو را در سیستم جامع دانشگاهی گلستان ثبت نمایند. پس از موافقت استاد راهنما و شورای گروه، معاونت تحصیلات تکمیلی واحد باید در فاصلة حدّاقل یک ماه قبل از برگزاری ارزیابی جامع جهت اخذ مجوز از مدیریت تحصیلات تکمیلی دانشگاه اقدام نماید. زمان برگزاری ارزیابی جامع باید در همان نیمسالی باشد که دانشجو اعلام آمادگی نموده است.
تبصره 1: واحد باید نتیجۀ ارزيابي جامع را طی دو هفته پس از برگزاری آن، به صورت کتبی و به همراه صورتجلسات مربوط به مدیریت تحصیلات تکمیلی دانشگاه اعلام کند تا دانشجو برای انتخاب ‌واحد و ثبت‌نام فرصت مناسب را داشته باشد. در صورتی که فاصلة زمانی بین ارزیابی آموزشی و پژوهشی بیشتر از یک هفته باشد، واحد می‌تواند نتیجه هر کدام را جداگانه ارسال نماید. تحصیلات تکمیلی دانشگاه موظّف است قبولی یا ردّی دانشجو در ارزيابي جامع را به صورت کتبی به وی اطّلاع دهد.
تبصره 2: مدّت مجاز مرحلۀ آموزشي تا پایان کلیّة مراحل ارزیابی جامع، 2 تا 4 نيمسال تحصيلي است. در صورتی که دانشجو در مدّت مجاز موّفق به گذراندن ارزیابی جامع نشود، یک نیمسال به این مدت افزوده خواهد شد. چنانچه دانشجو نتواند در اين مدّت ارزیابی جامع را با موّفقیت به پايان برساند، از ادامۀ تحصيل محروم مي‌شود.

ماده 14: احراز توانایي در به کارگیری زبان خارجي
احراز توانایی دانشجو در به کارگیری زبان خارجی به دو صورت قابل انجام است و ارائة گواهی آن شرط لازم برای درخواست مجوّز ارزیابی جامع است:
    1. از طریق آزمون‌های زبان و کسب حدّاقل امتیاز به شرح ذیل
	(TOLIMO : 500) ؛ (TOEFL: 500) ؛ (IELTS: 5/5) و (MCHE: 50)
    2. کسب نمره قبولی در دوره زبان خارجی مصوب شوراي آموزشي و تحصيلات تكميلي دانشگاه.
تبصره 1: چنانچه زبان خارجی دانشجو انگلیسی نباشد، یا گروه مربوط دانستن زبان خارجی دیگری را به جای زبان انگلیسی لازم بداند، معادل سازی لازم پس از تصویب شورای آموزشی و تحصیلات تکمیلی دانشگاه امکان‌‌پذیر خواهد بود.
تبصره 2: براي دانشجويان خارجي، ، احراز توانایی دانشجو در به کارگیری زبان خارجی مطابق با تبصرة 4 مادة 2 خواهد بود و یا در صورت تأييد شوراي گروه و شوراي تحصيلات تكميلي واحد، احراز توانایی در به کارگیری زبان فارسي كفايت مي‌كند. در اين صورت واحد بايد پيشنهادات مصوب خود در خصوص جزئيات نحوة احراز اين توانايي (از جمله كسب نمره قبولي در دورة مصوب يا امتحانات متعارف) را براي تصويب نهايي به شوراي آموزشي و تحصيلات تكميلي دانشگاه ارسال نمايد.
تبصره 3: برای مربیان معرفی شده از طریق وزارت علوم و یا متقاضیان مشمول استفاده از آئین‌نامه «تسهیلات آموزشی دانشجویان شاهد و ایثارگر»، احراز توانایی دانشجو در به کارگیری زبان خارجی مطابق با تبصرة 3 مادة 2 خواهد بود.

ماده 15: ارزيابي آموزشی
ارزيابي آموزشی شامل دو بخش کتبی و شفاهی است که با نظارت شوراي تحصيلات تکميلي واحد، توسّط هيأت داوران به شرح ذیل (مادة 17 همین دستورالعمل) برگزار می‌شود. بخش کتبي 30 تا 60 درصد و بخش شفاهي 70 تا 40 درصد نمرۀ ارزيابي آموزشی را تشكيل مي‌دهد و میانگین این دو بخش ‌باید حدّاقل 16 باشد. نسبت هر يك از موارد را گروه مربوط تعیین و پس از تصويب شوراي تحصيلات تکميلي واحد باید به مدیریت تحصیلات تکمیلی دانشگاه ارسال شود و به اطّلاع دانشجو نیز برسد. بخش‌های کتبی و شفاهی به شرح ذیل است:
الف) بخش کتبي شامل سه درس اصلی به پیشنهاد استاد راهنما و تصویب شوراي گروه است. نمرۀ ميانگين این بخش باید حدّاقل 15 باشد.
ب) نمرۀ بخش شفاهي با توجه به موارد ذیل است:
    1. مصاحبه دربارۀ محتواي دروس دورة آموزشي.
    2. قدرت بيان و تحليل مباحث علمي.
تبصره 1: شوراي گروه مي‌تواند به جاي سه درس به عنوان موضوع ارزيابي كتبي، «سطح دانش بنيادي» مطلوب را تعريف كند كه پس از تصويب شوراي تحصيلات تكميلي واحد رسميت مي‌يابد و قابل اجرا خواهد بود.
تبصره 2: دانشجوياني که نمرة بخش کتبی ارزیابی آموزشی آنها  کمتر از 15 و یا میانگین کلّ نمرات ارزیابی آموزشی آنها کمتر از 16 باشد، فقط يكبار ديگر می‌توانند در ارزیابی آموزشی، با رعایت سقف مدّت دورۀ آموزشی (حداکثر پنج نیمسال) شركت کنند؛ در غیر این ‌صورت، از ادامۀ تحصیل محروم می‌شوند.

ماده 16: ارزیابی پژوهشی 
ارزیابی پژوهشی شفاهی است و بر اساس دفاع نهایی از طرح پیشنهادی رساله خواهد بود. ارزیابی این دفاع بر عهدۀ هيأت داوران به شرح ذیل و حتّی‌المقدور با همان اعضای هيأت داوران بخش ارزیابی آموزشی است. دانشجو موظف است طرح پيشنهادي مصوب و مورد تأييد استاد راهنماي خود را به صورت مبسوط و مكتوب حداقل دو هفته قبل از برگزاري جلسه ارزيابي به كليه اعضاي هيأت داوران تحويل دهد. پذیرش طرح پیشنهادی از سوی هیأت داوران، به منزلة موفّقیت در این ارزیابی خواهد بود.
تبصره 1: در صورتيكه طرح پيشنهادي رساله از زمان تصويب آن توسط شوراي تحصيلات تكميلي واحد (موضوع تبصره 1 ماده 9 دستورالعمل) تغيير كرده باشد، لازم است طرح جديد قبل از دفاع در ارزيابي جامع به تصويب شوراي مذكور برسد.
تبصره 2: چنانچه دانشجو در مدّت مقرّر (حدّاکثر تا پایان نیمسال چهارم) موفّق به دفاع مقبول از پيشنهاد طرح پژوهشي رسالة خود نشود، مي‌تواند با موافقت استاد راهنما، حدّاكثر تا يك نيمسال ديگر از طرح پيشنهاد‌ی خود دفاع كند؛ در غير اين ‌صورت از ادامه تحصیل در این دوره محروم خواهد شد. در هر صورت کلّیة مراحل ارزیابی شامل ارزیابی پژوهشی نیز باید قبل از پایان نیمسال پنجم به اتمام برسد.
تبصره 3: واحد موّظف است پذیرش و ثبت موضوع رسالۀ دانشجو را به صورت کتبی به وی ابلاغ کند و طرح پيشنهادی پژوهشي و صورتجلسۀ تصويب طرح پیشنهادی را به همراه سایر مدارک مورد نیاز، حداكثر ظرف دو هفته پس از تصويب به مديريت تحصيلات تكميلي دانشگاه ارسال نمايد. 

ماده 17: ترکیب هيأت داوران: 
ترکیب هيأت داوران به این شرح است: استاد يا استادان راهنما (در مجموع داراي يك رأي)، استاد يا استادان مشاور (در مجموع داراي يك رأي) و حدّاقل سه داور از اعضای هيأت علمي داراي حدّاقل مرتبۀ استادياري (هر يك داراي يك رأي) به پیشنهاد شوراي گروه و تأیید شوراي تحصيلات تکميلي واحد، و نمایندۀ معاونت آموزشی و تحصیلات تکمیلی دانشگاه (یک عضو هیأت علمی و عضو شوراي تحصيلات تکميلي واحد) با وظايف مشروح در تبصره 1. حتّی‌الامکان يكی از داوران از خارج گروه و با رتبة دانشیاری و يك داور الزاماً از داخل گروه باشد. در مجموع حدّاقل دو تن از اعضاء هیأت باید حدّاقل دارای مرتبۀ دانشیاری باشند. معاونت آموزشی و تحصیلات تکمیلی دانشگاه می‌تواند نمایندة خود را با و يا بدون حقّ رأی معرّفی نماید. در مجموع حدّاقل پنج رأی و حضور نماينده معاونت آموزشي و تحصيلات تكميلي دانشگاه و استادان راهنما برای رسمیت یافتن جلسه و داوری لازم است.
تبصره 1: نمايندۀ معاونت آموزشي و تحصيلات تكميلي دانشگاه بايد یک عضو هیأت علمی و عضو شوراي تحصيلات تکميلي واحد باشد. وظايف اين نماينده عبارت است از اجراي مصوبات مقرر، اداره و نظارت بر حسن اجراي جلسه و جمع‌بندی و اعلام نتایج ارزیابی به مدیریت تحصیلات تکمیلی دانشگاه. 
تبصره 2: تخصص كليه اعضاي هيأت داوران كه داراي حق رأي مي‌باشند بايد متناسب با موضوع رساله باشد.
تبصره 3: در صورتيكه رساله داراي دو استاد راهنما باشد و حضور يكي از آن‌ها در جلسه امكان‌پذير نباشد، با تشخيص و تصويب شوراي گروه و شوراي تحصيلات تکميلي واحد، تشكيل رسمي جلسه با مابقي اعضاي هيأت داوران بلامانع است.
تبصره 4: روش تعیین هیأت داوران
استادان راهنما و مشاور رساله، اسامی دو داور داخلی و دو داور خارجی را به شوراي گروه پیشنهاد می‌کنند. شوراي گروه یک داور (داخلی یا خارجی) از اسامی پیشنهادی فوق و مابقی را به انتخاب خود (از بین داوران پیشنهادی یا به غیر از آنها) تعیین و به شورای تحصیلات تکمیلی واحد معرفی می‌کند. پس از تأیید داوران توسط شورای تحصیلات تکمیلی واحد، این شورا یک نفر را به عنوان نمایندۀ معاونت آموزشی و تحصیلات تکمیلی دانشگاه پیشنهاد می‌نماید. مدیریت تحصیلات تکمیلی دانشگاه برابر مقررات ضمن صدور مجوّز دفاع، نمایندة خود را معرفی می‌نماید.
 








فصل پنج 
مرحلة پژوهشی
ماده 18: 
اخذ واحد رساله صرفاً از اوّلین نیمسال تحصیلی پس از پذیرفته شدن در کلیّه مراحل ارزیابی جامع امکان‌پذیر خواهد بود.

ماده 19: گزارش پیشرفت کار پژوهشی
فعّالیت‌های علمی و پژوهشی دانشجو در مرحلۀ تدوین رساله باید با هدایت و نظارت استاد راهنما باشد. دانشجو موظّف است برابر برنامۀ زمان‌بندی شده توسّط استاد (استادان) راهنما نتیجة تحقیقات خود را به وی گزارش دهد. همچنین دانشجو موظّف است در پايان هر نيمسال تحصیلی گزارش پیشرفت کار پژوهشی خود را به صورت کتبی و شفاهی (در قالب سمینار) به کمیته راهبردی (شامل استاد راهنما، استاد مشاور و نماینده تحصیلات تکمیلی واحد) ارائه نماید. صورتجلسه ارزیابی گزارش پیشرفت کار پژوهشی دانشجو توسط کمیته راهبردی باید حدّاکثر تا دو هفته قبل از پایان نیمسال تحصیلی برای درج در پرونده توسّط واحد به مدیریت تحصیلات تکمیلی دانشگاه ارسال شود. ثبت‌نام در هر نيمسال تحصيلي منوط به ارائة گزارش پيشرفت كار پژوهشي نیمسال قبلی خواهد بود. در صورت عدم ارائة گزارش پیشرفت کار پژوهشی، شورای آموزشی و تحصیلات تکمیلی واحد باید پرونده آموزشی دانشجو را بررسی و پیشنهاد خود را دربارة وضعیّت تحصیلی دانشجو به مدیریت تحصیلات تکمیلی دانشگاه برای اتّخاذ تصمیم ارسال نماید.
تبصره: نحوه ارزیابی گزارش پیشرفت پژوهشی
نتیجه ارزیابی گزارش پیشرفت کار پژوهشی در کمیته راهبردی به صورت عالی، بسیار خوب، خوب و یا غیرقابل قبول است و توسط استاد راهنما در سیستم گلستان درج موقت می‌شود. درج این ارزیابی در سیستم گلستان شرط ثبت‌نام در نیمسال بعدی است. این ارزیابی‌ها می‌تواند در تعیین درجة نهایی رساله در زمان دفاع و در پاسخ به درخواست‌های دانشجو مانند سنوات تحصیلی اضافه مؤثر باشد. ارزیابی‌های مذکور پس از دفاع نهایی و ثبت درجه رساله، از کارنامه دانشجو حذف خواهد شد.
ملاکهای ذیل را می‌توان در ارزیابی مدّ نظر قرار داد:
1) کیفیت گزارش کتبی و شفاهی و ارائه آن
2) حضور تمام وقت و مؤثر دانشجو در گروه و انجام فعالیت‌های پژوهشی مورد تأیید استاد راهنما
3) چاپ مقالات 
4) شرکت در سمینارها








فصل شش 
کفایت دستاوردهاي علمي و برگزاري جلسه‌های پیش‌دفاع و دفاع

ماده 20: دفاع از رساله (ماده 8 آئین‌نامه):
دانشجو پس از تدوین رساله و تأیید استاد راهنما و به شرط کفایت دستاوردهای علمی رساله، موظّف است در حضور هیأت داوران از رسالة خود دفاع کند. 

ماده 21: شرط کفایت دستاوردهاي علمي
شرط کفایت دستاوردهاي علمي رساله، موضوع تبصرة 16 آئین‌نامه، با پیشنهاد استاد راهنما و تأیید شورای گروه و شورای تحصیلات تکمیلی واحد و با حصول شرایط ذیل محرز می‌گردد:
الف) ارائة رساله مورد تأیید استاد راهنما
ب) چاپ حدّاقل یک مقالة برگرفته از رساله با تأیید کتبی استاد راهنما و اخذ حدّاقل 5 امتیاز از بند 3-1 آیین‌نامة ارتقاء مرتبة اعضای هیأت علمی در یکی از نشریات معتبر: 1. نشريه‌های نمایه شده درISI 2. نشريه‌های نمايه شدۀ معتبر بين‌المللي 3. مجلّات علمي - پژوهشي مورد تأیید وزارت علوم، تحقیقات و فنّاوری یا وزارت بهداشت، درمان و آموزش پزشکی 4. نشريه‌های نمایه شده در ISC. ارائة نسخة‌ اصل مقالات ضروری است. نام دانشگاه شهید بهشتی باید در هر مقاله مورد محاسبه در جایگاه مؤسسه اصلی قید شود. در صورتیکه دانشجو نام دانشگاه یا مؤسسه دیگری را در جایگاه دوم برای خود قید کند، هیچ امتیازی به آن تعلق نمی‌گیرد.
ج) کسب تأییدیه آمادگی برای دفاع در جلسه پیش‌دفاع
جلسه پیش‌دفاع در صورت احراز شرایط مندرج در بند‌های الف) و ب) به تأیید استاد راهنما قابل برگزاری است. این جلسه به صورت غیرعلنی و با حضور استادان راهنما و مشاور و داوران داخلی برگزار می‌شود. این جلسه باید حداقل یک ماه قبل از جلسه دفاع و با رعایت سنوات مجاز تحصیلی و سایر مقررات آموزشی تشکیل شود. واحد در هر صورت باید نتایج جلسه پیش دفاع را به مدیریت تحصیلات تکمیلی دانشگاه اعلام نماید.
تبصره 1: واحد‌ها موظفند لیست نشریات معتبر پیشنهادی شورای تحصیلات تکمیلی خود را در هر رشته با اطلاعات کامل از جمله امتیاز آنها در چارچوب مصوبات هیأت ممیزه به معاونت پژوهشی دانشگاه اعلام نمایند. لیست پس از تصویب شورای پژوهشی دانشگاه معیار اعتبار نشریات است.
تبصره 2: سهم امتیاز دانشجو از هر مقاله، علی‌رغم ذکر  نام استادان راهنما و مشاور در آن، همواره کامل محاسبه می‌شود (ضریب 1). در صورتی که به جز استادان راهنما و مشاور نام شخص دیگری در مقالة مستخرج از رسالة دانشجو ذکر شده باشد، دانشجو باید (بدون لحاظ نمودن جایگاه اسامی استادان راهنما و مشاور) نویسندة اول باشد و درصد سهم مقاله بر اساس تقسیم‌بندی جدول ارتقاء اعضای هیأت علمی محاسبه می‌شود که در این صورت شامل سهم استادان راهنما و مشاور نیز خواهد بود.
تبصره 3: ارسال مقالات برای چاپ در نشریات بلااستثناء باید با هماهنگی استاد راهنما باشد.
تبصره 4: جایگزین‌های مقاله (تبصره 15  آئین‌نامه):
در شرایط خاص و در صورتی که دانشجویان هر دو شیوه از تولید دانش فنی، ثبت اختراع، اکتشاف و نوآوری «ارزیابی و تأیید شده توسط مراجع ذیصلاح علمی»، آثار بدیع هنری، کتاب تألیفی و تصنیفی «مورد تأیید دستگاه متقاضی» برخوردار باشند پس از تأیید هیأت داوران و شورا از ارائه مقاله معاف خواهند بود.
تبصره 5: برای استفاده از تبصرة 15 آئین‌نامه، واحد‌ها باید قبل از درخواست مجوّز دفاع، پیشنهادهای خود را در صورت تأیید توسط هیأت داوران در جلسه پیش‌دفاع برای تصویب به شورای آموزشی و تحصیلات تکمیلی دانشگاه ارسال کنند.
تبصره 6: رساله باید به زبان فارسی تهیه شود و ارائه چکیده به زبان فارسی و انگلیسی الزامی است و باید مطابق با معیار دانشگاه تهیّه شود. چکیده به زبان انگلیسی باید هم به صورت متعارف و مطابق با چکیده فارسی و هم به صورت مبسوط ارائه شود. همچنین در صورت درخواست استاد راهنما ارائه چکیده به زبان خارجی دیگری نیز الزامی است.
تبصره 7: دانشجویان شاغل به تحصیل در شعب خارج از کشور دانشگاه، با درخواست رئیس شعبه یا پردیس و تصویب شورای تحصیلات تکمیلی دانشگاه، می‌توانند رسالۀ خود را به زبان غیرفارسی تهیه کنند.

ماده 22: برگزاري جلسۀ دفاع
ادارة جلسۀ دفاع به عهده نمایندة معاونت آموزشی و تحصیلات تکمیلی دانشگاه است. این جلسه با حضور هيأت داوران و ضوابط مشروح در مادة 17 دستورالعمل و حتّی‌المقدور با همان اعضای هيأت داوران بخش ارزیابی جامع برگزار می‌شود. لکن در این جلسه نمایندة معاونت آموزشی و تحصیلات تکمیلی دانشگاه بدون حق رأی است و دو نفر از داوران باید از خارج دانشگاه و دارای حکم وزارتین و حداقل یک نفر از آنها دارای رتبه دانشیاری باشد. در مجموع حدّاقل پنج رأی و حضور نمايندة معاونت آموزشي و تحصيلات تكميلي دانشگاه و استادان راهنما برای رسمیت یافتن جلسه و داوری لازم است.
تبصره 1: تخصص دو داور خارج از دانشگاه نیز باید همانند داوران داخلی، به تشخیص شورای گروه و شورای آموزشی و تحصیلات تکمیلی واحد، مرتبط با موضوع رساله باشد.
تبصره 2: دانشجو موظّف است در این جلسه گزارشی از کار تحقیقاتی رسالۀ خود را ارائه و از آن دفاع کند.
تبصره 3: برگزاري جلسۀ دفاع منوط به صدور مجوّز از سوي مديريت تحصيلات تكميلي دانشگاه است. درخواست صدور مجوّز از طرف واحد باید حدّاقل یک ماه قبل از اتمام سنوات تحصیلی و برگزاری جلسة دفاع دانشجو ارسال ‌گردد.

ماده 23: ارزیابی رساله
ارزیابی رساله براساس محتوای پژوهشی و شاخص‌های نوآوری علمی، نحوه نگارش و تدوین محتوی رساله، کیفیت دفاع از یافته‌ها، رعایت زمان‌بندی اجرای رساله و ساير موارد همگی مشروح در تبصره 3 انجام و نتیجة آن به یکی از دو صورت زیر تعیین می‌شود:
الف) قبول (در یکی از سطوح: عالي (ممتاز)، عالی، بسیار خوب، خوب، خوب (قابل قبول))
ب) غیر قابل قبول.
تبصره 1: ارزیابی رساله در دو مرحله انجام می‌شود. ابتدا قبول بودن یا غير ‌قابل قبول بودن رساله به رأی‌گیری محرمانه گذاشته می‌شود. قبول شناخته شدن رساله منوط به کسب حداقل 3/2 این آرا است و در این صورت درجة رساله با رأی‌گیری محرمانه تعیین می‌شود.
تبصره 2: در صورتي‌كه اعضاي هيأت داوران در تعيين درجۀ رساله هم رأی نباشند، درجۀ رساله بر اساس ميانگين نمرات اعضاي هيأت داوران (با رأی‌گیری مجدد محرمانه) به شرح ذیل تعيين می‌شود. در هر صورت در صورتجلسه صرفاً درجه قید می‌شود.
20		            عالي (ممتاز)
از 19 تا 99/19		عالي
از 18 تا 99/18		بسيارخوب
از 17 تا 99/17		خوب
از 16 تا 99/16		خوب (‌قابل قبول)
کمتر از 16		غير‌قابل قبول

تبصره 3: در شرایط استثنائی كه اعضاي هيأت داوران نمرة رساله را 20 و درجۀ آن را عالي (ممتاز) تعیین نمایند، دلایل مشروح باید در صورتجلسه نوشته شود.

تبصره 4: جزئیات ملاک‌های نحوه ارزیابی رساله
وظیفة هیأت داوران، ارزیابی دقیق و احراز کفایت دستاوردهای علمی و صحّت رساله با توجه به نشانگرهای ذیل است. 
الف) نشانگرهای محتوای پژوهشی و شاخص‌های نوآوری علمی:
    • کیفیت پژوهش از نظر روش تحقیق، یافته‌ها و استنتاج‌های علمی.
    • تعداد و کیفیت مقالات چاپ شده (یا با پذیرش قطعی) در مجلات علمی- پژوهشی معتبر.
    • تعداد و کیفیت اختراع ثبت شده و تولید دانش فنّی (به تأیید سازمان پژوهش‌های علمی- صنعتی کشور یا مراجع معتبر بین المللی).
    • تعداد و کیفیت آثار بدیع هنری به تأیید یک مرجع معتبر ملی .
    • ساير موارد.
ب) نشانگرهای نحوه نگارش و تدوین محتوی رساله:
    • رعایت شیوه‌نامه نگارش مصوب دانشگاه. 
    • کيفيت نگارش.
    • حروف‌چيني و ويرايش رساله.
    • نگارش چکيده فارسی. 
    • نگارش چکيده انگليسی. 
    • نگارش مقدمه، کليات و مروری بر مطالعات.
    • نگارش روش کار و مواد مورد استفاده.
    • نگارش نتايج و استفاده صحيح از نمودار، جدول، عکس.
    • نگارش بحث و نتيجه گيری و ارائه پيشنهادات.
    • منابع مورد استفاده و نگارش منابع.
    • سایر موارد.
ج) نشانگرهای کیفیت دفاع از یافته‌ها:
    • اثبات نوآوری رساله.
    • تسلط برموضوع رساله.
    • توانایی پاسخگویی به سؤالات داوران.
    • طبقه بندی و انسجام مطالب.
    • رعایت وقت جلسه.
    • استفادة مناسب از ابزار کمک آموزشی
    • شیوایی بیان.
    • ساير موارد.
د) نشانگرهای رعایت زمان‌بندی اجرای رساله:
    • نمرات ارزيابي پيشرفت كار پژوهشي در ترم‌هاي قبلي.
    • ارائه‌ی به موقع گزارش‌های سه ماهه و کیفیت آن.
    • برگزاری به موقع سمینارها  و کیفیت آنها.
    • ساير موارد
تبصره 5: واحد‌ها باید سقف و ریز امتیاز هر یک از نشانگرهای فوق را بررسی و پس از تصویب شورای گروه و شورای تحصیلات تکمیلی واحد، آن را به معاونت آموزشی ارسال نمایند.
تبصره6: ارزیابی غير‌قابل قبول (تبصره 18 آئین‌نامه):
چنانچه رسالة دانشجو «غير‌قابل قبول» ارزیابی شود، بنا به تشخیص هیأت داوران، دانشجو مجاز است طی حدّاکثر شش ماه، به شرط اینکه از حدّاکثر مدّت مجاز تحصیل بیشتر نشود، اصلاحات لازم را در رساله به عمل آورد و صرفاً یک بار دیگر از آن دفاع کند.
تبصره 7: تشخيص هيأت داوران مبني بر قبول رساله با هر یک از درجات پنج گانه (در یکی از سطوح: عالي (ممتاز)، عالی، بسیار خوب، خوب، خوب (قابل قبول)) مذکور در مادة 23 دستورالعمل، به مفهوم نادیده گرفتن اصلاحات احتمالي لازم در رساله نخواهد بود؛ بلکه پذیرش مشروط رساله به اين مفهوم است که پس از انجام اصلاحات مورد نظر هيأت داوران، نیازی به دفاع مجدّد از رساله نیست. در این صورت، دانشجو باید حدّاکثر ظرف مدّت یک ماه پس از دفاع، رسالة اصلاح شده را با تأیید مجدد استاد راهنما و یکی از داوران (به انتخاب هیأت داوران)، به واحد تحویل دهد. متعاقباً واحد آموزشی باید ظرف حداکثر یک ماه کلیّه مدارک تکمیل شده مربوط به فراغت از تحصیل، از جمله رسالة اصلاح شده و صورتجلسة دفاع را به تحصیلات تکمیلی دانشگاه تحویل دهد. در این صورت تاریخ فراغت از تحصیل همان تاریخ قید شده در صورتجلسه دفاع خواهد بود. 
تبصره 8: در صورتیکه به دلیل تأخیر دانشجو در تحویل رسالة اصلاح و تأیید شده، کلیه مدارک مربوط به فراغت از تحصیل ظرف مدت حداکثر دو ماه بعد از تاریخ برگزاری جلسه دفاع، آماده ارسال به مدیریت تحصیلات تکمیلی دانشگاه نباشد، واحد باید موضوع و تصمیم اتخاذ شده خود را به صورت کتبی به مدیریت تحصیلات تکمیلی دانشگاه ارسال نماید. این تصمیم می‌تواند به یکی از دو صورت ذیل باشد:
الف) دانشجو نیاز به دفاع مجدد دارد و در این صورت باید درخواست مجوز دفاع نیز متعاقباً ارسال شود.
ب) دانشجو نیاز به دفاع مجدد ندارد و مدارک تکمیل شده وی متعاقباً ارسال خواهد شد.
در هر دو صورت تاریخ فراغت از تحصیل، تاریخ ارسال مدارک لازم برای فراغت از تحصیل، از آموزش واحد به مدیریت تحصیلات تکمیلی خواهد بود. وقفة ایجاد شده از زمان دفاع اولیه، با رعایت کلیه ضوابط و در چهار‌چوب سنوات آئین‌نامه‌ای و قابل اعطاء از طرف دانشگاه، جزو سنوات تحصیلی دانشجو محاسبه و طبق ضوابط و حسب مورد، دانشجو مکلف به پرداخت شهریه سنوات اضافه خواهد بود.
تبصره 9: درجۀ رساله در نیمسال مقارن با تاریخ فراغت از تحصیل در کارنامه ثبت و در محاسبۀ میانگین کل تأثیر ندارد.
ماده 24: درجة دکتری (ماده 10 آئین‌نامه):
دانشجو پس از گذراندن واحدهای درسی و کسب درجة «قبول» از رسالة خود به دریافت درجة دکتری نائل می‌شود. 
تبصره: مدرک دورة دکتری 
مدرک دورة دکتری حسب مورد با ذکر شیوه (آموزشی-پژوهشی یا پژوهشی) و نوع پذیرش (مانند روزانه، نوبت دوم، پردیس خودگردان و غیره) صادر می‌شود.



	
	

فصل هفت
سایر مقرّرات

ماده 25: تحصیل به صورت تمام وقت
تحصیل دانشجو در دورۀ دکتري به صورت تمام وقت بوده و دانشجو موظّف است در زمان‌هایی که گروه تعیین می‌کند در دانشگاه حضور یابد و برنامه‌های آموزشی و پژوهشی خود را انجام دهد. تحصیل دانشجویانی که رابطۀ استخدامی (رسمی یا پیمانی) با ارگانهای دولتی یا غیردولتی دارند، منوط به اخذ مرخصی یا مأموریت تحصیلی در تمام طول دوره تحصیل است.
تبصره: شورای آموزشی و تحصیلات تکمیلی واحد باید در صورت عدم حضور تمام وقت دانشجو موضوع را به مدیریت تحصیلات تکمیلی دانشگاه اعلام نماید.

ماده 26: حضور و غیاب دانشجو
حضور دانشجو در همۀ برنامه‌های درسی و دیگر فعّالیت‌های آموزشی و پژوهشی دوره الزامی است. غیبت دانشجو در هر درس نباید از سه شانزدهم مجموع ساعت‌های آن درس تجاوز کند. در غیر این‌صورت، نمرۀ دانشجو در آن درس صفر محسوب می‌شود.
تبصره: اگر غیبت دانشجو در یک درس بیش از حدّ مجاز باشد و از نظر واحد و مدیریت تحصیلات تکمیلی دانشگاه موجه تشخیص داده شود، آن درس از مجموعۀ دروس انتخابی وی حذف می‌شود. در این صورت، رعایت حدّ نصاب شش واحد در آن نیمسال الزامی نیست، ولی آن نیمسال از نظر مدّت تحصیل برای دانشجو، یک نیمسال کامل محسوب می‌شود. این‌گونه دانشجویان موظّفند حدّاکثر تا دو هفته پس از تاریخ غیبت، مدارک خود را برای بررسی به واحد مربوط ارائه دهند.

ماده 27: ثبت نام، مرخّصي تحصيلي و اتمام سنوات تحصیلی
دانشجو باید تا زمان فراغت از تحصیل در هر نیمسال ثبت‌نام کند. ثبت‌نام نکردن دانشجو در موعد مقرر در هر نیمسال تحصیلی به منزلة انصراف از تحصیل تلقّی خواهد شد. ثبت‌نام در هر نیمسال با تحویل برگه تثبیت انتخاب واحد که به تأیید گروه رسیده باشد، به اداره آموزش واحد اعتبار می‌یابد. 
تبصره 1: دانشجو پس از موفقیت در ارزیابی جامع و تا زمانی که از رسالۀ خود دفاع نکرده، موظّف به انتخاب واحد رساله در هر نیمسال تحصیلی است. 
تبصره 2: در موارد استثنا كه دانشجو عذر موجّه دارد، پس از تأیيد استاد راهنما، با ‏موافقت‏ گروه و تأييد شوراي تحصيلات تكميلي واحد و با توجّه به مدّت مجاز تحصيل، مي‌تواند از حدّاكثر دو نيمسال مرخّصي تحصيلي با احتساب در سنوات استفاده كند. در این موارد، درخواست مرخّصی باید پیش از آغاز نام‌نویسی به آموزش واحد مربوط ارائه شود.
تبصره 3: درخواست مرخّصی در نخستین نیمسال ورود به دانشگاه مجاز نیست.
تبصره 4: دانشجویی که برای استفاده از فرصت مطالعاتی به خارج از کشور سفر کرده و قادر به انتخاب واحد و ارائۀ گزارش پیشرفت کار رساله در نیمسال مورد نظر نیست، با تکمیل فرم مربوط متعهّد می‌شود که پس از بازگشت و به پایان رساندن دورۀ قانونی، ظرف حداکثر مدت یک هفته به آموزش مراجعه و انتخاب واحد کند. معاونت آموزشی و تحصیلات تکمیلی واحد ‌باید عدم بازگشت به موقع دانشجو از فرصت مطالعاتی را به مدیریت تحصیلات تکمیلی دانشگاه اعلام نماید.


ماده 28: محرومیّت از ادامة تحصیل
در موارد ذیل دانشجو از ادامۀ تحصيل در دورۀ دکتري محروم مي‌شود:
الف) پایان یافتن مدّت تحصیل مجاز در مرحلة آموزشی (با رعایت تبصرة 2 مادة 13 دستورالعمل اجرایی)
ب) کسب ميانگين کلّ کمتر از 16 در دوره آموزشی (با رعایت مادة 11 دستورالعمل اجرایی)
ج) نداشتن صلاحيّت علمي براي استمرار فعاليت پژوهشي پس از دو بار ارزيابي جامع شامل آموزشی و پژوهشی (با رعايت تبصرة ماده 15 و تبصرة 1 مادة 16 دستورالعمل اجرایی)
د) کسب درجۀ «غیرقابل قبول» برای رساله (با رعايت تبصرة 2 مادة 23 دستورالعمل اجرایی)
ه) عدم ثبت‌نام در هر نیمسال تحصیلی (موضوع مادۀ 27 دستورالعمل اجرایی)
و) اتمام مدّت مجاز تحصیل (با رعایت تبصرة 1  مادة 5 دستورالعمل اجرایی)
ز) اشتغال تمام وقت در مؤسسّات دولتی و یا غیردولتی و یا عدم حضور تمام وقت در دانشگاه  به هر دلیل (با رعایت مادة 25 دستورالعمل اجرایی)
تبصره 1: در صورت محروم شدن يا انصراف دانشجو از ادامۀ تحصيل در دورۀ دکتري، با درخواست کتبی دانشجو، دانشگاه با رعايت ضوابط و مقرّرات مربوط، صرفاً گواهي‌نامه‌اي براساس کارنامۀ تحصيلي دانشجو صادر و در اختيار وي قرار خواهد داد.
تبصره 2: دانشجوی انصرافی یا اخراجی موظّف است به کلیه تعهّداتی که سپرده است عمل کند. در هر حال، صدور گواهی‌نامه و ارائۀ ریز نمرات منوط به تسویۀ حساب دانشجو با دانشگاه است.

ماده 29:
هرگونه تعبير و تفسير دستورالعمل، ابهام‌زدایی از آن يا جايگزيني روش‌هاي پيشنهادي، با رعايت مفاد مصوّب اين دستورالعمل اجرایي و در موارد استثنایی پیش‌بینی نشده به عهدۀ شوراي تحصيلات تكميلي دانشگاه است.
تبصره: در صورتي كه واحدي خواستار اجراي موردي مغاير با این دستورالعمل اجرایي باشد، پس از تصويب در شوراي تحصيلات تكميلي دانشگاه، در شوراي دانشگاه بررسي خواهد شد.

ماده 30:
این دستورالعمل مشتمل بر يك مقدّمه، 30 ماده و 67 تبصره، به پیشنهاد مورخ 22/05/1391 شورای آموزشی و تحصیلات تکمیلی دانشگاه، در جلسة مورّخ 25/01/1392 شوراي دانشگاه به تصويب رسيد و براي دانشجوياني كه از سال تحصيلي 91-1390 و پس از آن در دورة دكتري پذيرفته شده‌اند، لازم‌الاجراست. بديهي است از زمان اجرا، همۀ دستورالعمل‌هاي پیشین براي دانشجويان مشمول اين دستورالعمل مُلغی مي‌شود.
